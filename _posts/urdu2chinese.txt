گۓ دنوں کی بات ہے اور گذرے برسوں کا واقعہ۔
$$$123$$$
ایک بستی میں ایک بلا آیا کرتی تھی اور روز کسی ایک گھر سے ایک بندہ لے جاتی تھی ۔ صبح باقی ماندہ لوگ شکر کرتے تھے کہ وہ بچ گۓ۔ وہ مارے ڈر کے اس پر بات بھی نہئں کرتے تھے کہیں بلا سن لے اور برا مان جاۓ اور اگلی باری ان کی نہ آجاۓ۔ یہ اور بات ہے کہ بلا ہر رات کسی نہ کسی کو لے ہی جاتی تھی۔۔۔۔۔
$$$123$$$
تو قصہ کچھ یوں ہے کہ خیر و شر کی جنگ ازل سے جاری ہے اور ابد تک رہے گی۔
$$$123$$$
ہمیں صرف حصہ بقدر جثہ ڈالنا چاہیے۔ روز تھوڑا تھوڑا حصہ ڈالنا چاہیے تاکہ ہم رہ سکیں اور اگر رہیں گے تو ہی ہم ایمان کی سب سے نچلی سطح پر تو رہ سکیں گے۔
$$$123$$$
آپ اگر سمجھتے ہیں کہ آپ برائی کاخاتمہ کر سکیں گے تو آپ غلط ہیں۔
$$$123$$$
قدرت کا منشا یہی ے کہ آپ صرف اس جنگ کا حصہ بنیں۔
$$$123$$$
قدرت کے اصولوں کی عزت کریں۔
$$$123$$$
میں اس سے ناراض ہوں کہ اس نے قدرت کے اس اصول کو توڑا،کاش وہ اپنا حصہ روز ڈالنے پر اکتفا کرتا۔
$$$123$$$
اور مجھے اس کی بہادری پر بھی حیرانی ہے کہ کیا کوئی اس حد تک بھی جا کر اپنا موقف ثابت کر سکتا ہے۔
$$$123$$$
مجھے اس کا دکھ ہے کہ اس نے ان کے لیے بات کی جو اپنے لیے بھی بات کرتے ہوے ڈرتے ہیں۔
$$$123$$$
اور ابتک شاید اسے بھی سمجھ آگئی ہوگی کہ وہ کتنا غلط تھا۔
$$$123$$$
خیر ان باتوں کو چھوڑئیے اصل بات یہ ہے کو اگر آپ مر کر بھی لوگوں کا بھلا کر جائیں تو آپ کی جان رائگاں نہیں جاتی۔
$$$123$$$
شکر ہے سب نے اس واقعہ سے سبق لے لیا اور اب ہر آدمی یہ نہیں پوچھ رہا کہ کس نے کیا؟ اب صرف یہ بات ہو رہی ہے کد جسد خاکی کب آۓ گا؟
$$$123$$$
ویری گڈ آج زندہ رہیںگے تو کل کم از کم زبان سے برائی کی مذمت کر سکیں گے۔ اور تمام جذباتی نوجوانواگر آپکا دل کبھی بہت جذباتی ہو جائے تو ایک ماضی کی عتاب زدہ عورت قرتۂ العین حیدر کا ایک ناول “آخرشب کے ہمسفر “پڑھ لیں۔
$$$123$$$
چئیرمین تحریک انصاف عمران خان کی مقبولیت میں 9 اپریل کے بعد مسلسل اضافہ ہو رہا ہے۔یہ وہ پہلے وزیراعظم ہیں جن کی حکومت گرائی گئی تو لوگوں نے مٹھائیاں نہیں بانٹی بلکہ سڑکوں پر آ گئے۔عمران خان نے عوام کا ردِعمل دیکھتے ہوئے ٹکراؤ کی سیاست کرنے کی بجائے عوام میں نکلنے کا فیصلہ کیا۔انہوں نے مختلف جلسوں سے خطاب کیا، لوگوں کو متحرک کیا اور یہ سلسلہ اب تک جاری ہے۔
$$$123$$$
دوسری جانب عمران خان کے خلاف بنائی گئی ہر چال بھی ناکام ہو رہی ہے، عمران خان کے خلاف ناقدین کی جانب سے جو بھی اقدام اٹھایا جاتا ہے وہ انہی کے گلے پڑ جاتا ہے۔
$$$123$$$
وفاقی حکومت عمران خان کی مقبولیت سے اتنی خوفزدہ ہے کہ اسکے خلاف دہشت گردی کے مقدمے بنوا ئے جا رہے ہیں جس سے پوری دنیا میں ہمارے ملک کا مذاق بنا۔
$$$123$$$
عمران خان کی مقبولیت سے خوفزدہ پی ڈی ایم کے تمام ہتھکنڈے ناکام ہوتے نظر آئے۔
$$$123$$$
آدھے سے زیادہ پاکستان ڈوبا ہوا ہے، سیلاب متاثرین مر رہے ہیں، بھوک اور پیاس کے ڈیرے ہر طرف ہیں لیکن حکومت کی ترجیحات بس عمران خان کے خلاف مقدمات بنوانا ہیں۔13 جماعتوں سے عمران خان کی مقبولیت کا مقابلہ نہیں ہو پا رہا۔عمران خان کے جلسوں میں آئے روز لوگوں کی تعداد میں اضافہ ہوتا جا رہا ہے۔اب واحد حل یہی ہے کہ مسلم لیگ ن کے قائد نوازشریف پاکستان تشریف لے آئیں کہ شاید ان کے سپورٹرز میں دوبارہ سے بیدار ہونے کا حوصلہ پیدا ہو بظاہر یہ مشکل ہوتا نظر آ رہا ہے کیونکہ گذشتہ کچھ ماہ کے دوران اور خاص طور پر حکومت کی تبدیلی کے بعد جو حالات پیدا ہوئے اور ملک میں مہنگائی بڑھتی گئی ، اس کے بعد جو لوگ عمران خان کے خلاف تھے وہ ان کے حق میں بیان دیتے نظر آئے۔
$$$123$$$
عمران خان کی حکومت ہٹانے کے لیے جواز دیا گیا تھا کہ وہ ملک کو دیوالیہ کرنے کی جانب جا رہے ہیں۔تاہم آج حال یہ ہے کہ ملک میں مہنگائی میں اضافے کا 47 سالہ ریکارڈ ٹوٹ گیا، بجلی ہوشربا 123 فیصد جبکہ پٹرول 84 فیصد مہنگا ہو گیا، دیہی علاقوں میں مہنگائی کی شرح 28.8 فیصد تک پہنچ گئی۔ ایک رپورٹ کے مطابق وفاقی ادارہ شماریات نے ماہانہ مہنگائی کے اعدادوشمار جاری کیے جس کے تحت مہنگائی ملکی تاریخ کی بلند ترین سطح پر پہنچ گئی ہے، ایک ماہ میں مہنگائی کی شرح میں 2.4 فیصد کا اضافہ ریکارڈ کیا گیا، ماہ اگست میں افراط زر 27.3 فیصد ریکارڈ کی گئی، گزشتہ سال اگست میں مہنگائی کی شرح 8.4 فیصد تھی، شہروں میں مہنگائی کی شرح 26.2 فیصد ریکارڈ کی گئی۔
$$$123$$$
لوگوں کے لیے ایک وقت کا کھانا پورا کرنا مشکل ہو گیا ہے۔بجلی کے بل اتنے زیادہ آئے ہیں کہ لوگ سڑکوں پر آنے کو مجبور ہو گئے ہیں۔
$$$123$$$
اس وقت 13 جماعتی حکومت کو دو چیلنجز درپیش ہیں ایک تو یہ کہ عمران خان کی مقبولیت کا مقابلہ کیسے کرنا ہے دوسرا یہ کہ مہنگائی کی وجہ سے جو اپنی ساکھ تباہ ہوئی اسے کیسے بحال کرنا ہے۔دوسری جانب عمران خان ناصرف سیلاب متاثرین کے لیے ہر ممکن اقدامات کر رہے ہیں بلکہ ساتھ ہی ساتھ نئے الیکشن کی تیاری بھی کر رہے ہیں یعنی کہ مختلف شہروں میں جلسے کرکے عوام کو متحرک کر رہے ہیں اور ان کا جذبہ پھیکا نہیں پڑنے دے رہے۔
$$$123$$$
عمران خان کو یقین ہے کہ یہ حکومت زیادہ عرصہ نہیں چلے گی اور نئے انتخابات کا اعلان کرنا ہی پڑے گا ۔اس وقت عمران خان ایک تیرسے کئی شکار کر رہے ہیں لیکن صوبائی حکومتوں کا کارڈ ابھی ان کے پاس موجود ہے جو کسی وقت بھی استعمال ہو سکتا ہے تاہم ابھی تک عمران خان ایک ایک قدم پھونک کر رکھ رہے ہیں اور اپنی بڑھتی مقبولیت کو صحیح معنوں میں استعمال کر رہے ہیں۔
$$$123$$$
پاکستان میں سیلاب کی تباہکاریاں جاری ہیں جس سے تقریبا چاروں صوبے متاثر ہوئے۔ ملک میں حالیہ سیلاب اور بارشوں سے 3 کروڑ 30 لاکھ سے زائد افراد براہ راست متاثر ہوئے۔ 31 اگست کو نیشنل ڈیزاسٹر مینجمنٹ اتھارٹی (این ڈی ایم ای)کے مطابق گزشتہ 24 گھنٹوں کے دوران مزید 75 افراد جاں بحق ہوئے جس کے بعد سیلاب اوربارشوں سے جاں بحق ہونے والے افراد کی تعداد 1136 تک پہنچ گئی۔
$$$123$$$
این ڈی ایم اے کے مطابق ملک بھر میں اب تک 10 لاکھ 51 ہزار 570 گھروں کو نقصان پہنچا جبکہ سیلاب اور بارشوں سے اب تک 7 لاکھ 35 ہزار 375 مویشی مرچکے ہیں۔رپورٹ کے مطابق بارشوں اور سیلاب کے دوران اب تک 162 پلوں کو نقصان پہنچا ہے، 72 اضلاع بری طرح متاثر ہوئے جبکہ مجبوعی طور پر 3 کروڑ 30 لاکھ سے زائد افراد براہ راست سیلاب سے متاثر ہوئے ہیں۔
$$$123$$$
سیلاب کی وجہ سے لوگوں کے گھر ڈوب گئے، مال مویشی ڈوب گئے اور پاس کچھ بھی نہیں بچا۔اس بات میں کوئی شک نہیں کہ حالیہ مون سون کی بارشوں اور سیلابوں سے ملک کی تاریخ میں بہت بڑے پیمانے پر جانی اور مالی نقصانات ہوئے ہیں اور بحالی کی کاروائی میں کئی سال لگ سکتے ہیں.لیکن اس تمام صورتحال میں سیاسی رہنماؤں کی جانب سے انتہائی بے حسی کا مظاہرہ کیا گیا یہاں تک کے معروف سیاستدانوں کے سیلاب زدہ علاقوں کے دوروں کو دیکھ کر یہی لگا کہ شاید یہ صرف فوٹو سیشن کے لیے گئے تھے۔
$$$123$$$
کیونکہ مذکورہ علاقوں سے متاثرہ افراد کی ویڈیوز بھی سامنے آئیں جس میں وہ یہ شکایت کرتے ہوئے نظر آئے کہ ہمیں کوئی ریلیف فراہم نہیں کیا گیا، کوئی امداد نہیں دی گئی۔
$$$123$$$
پاکستان پیپلز پارٹی کے رہنما اور وزیراعلیٰ کے مشیر منظور وسان نے تو حد ہی کر دی اور سیلاب میں ڈوبے علاقے کو وینس سے تشبیہ دے دی اس موقع پر وہ خود کشتی میں سوار تھے۔
$$$123$$$
اس کے علاوہ خیرپور میں سیلاب متاثرین نے پی پی رہنما منظور وسان کو گھیرنے کی کوشش کی جس پر پولیس اہلکاروں نے مظاہرین کو گاڑی کے قریب آنے سے روک دیا۔ سیلاب متاثرین کے مشتعل ہونے پر منظور وسان کو مظاہرین کا حصار توڑ کر گاڑی کی طرف دوڑ کر نکلنا پڑا، اس دوران متاثرین پی پی رہنما کی گاڑی کے پیچھے دوڑتے اور نعرے لگاتے رہے۔ متاثرین نے الزام لگایا کہ فلڈ ریلیف فوکل پرسن منظور وسان نے فیض گنج کے عوام کو نظر انداز کیا۔
$$$123$$$
اس طرح مریم نواز نے بھی سیلاب زدہ علاقے کا دورہ کیا لیکن اس کے بعد ایک خاتون کی ویڈیو سامنے آئی جو بری طرح سے مریم نواز کے خلاف پھٹ پڑیں اور کہا کہ مریم نواز کی آمد سے قبل اعلان کیا گیا تھا،ہم کرائے بھر کے آئے، بھوکے پیاسے بچوں کے ساتھ 10 بجے سے بیٹھے رہے،مریم نواز صرف مجھ سے گلے ملی،ہاتھ پھیرا اور چلی گئی،کسی امداد کا اعلان نہیں کیا۔
$$$123$$$
خاتون کی ویڈیو سامنے آئی تو فورا ان تک امداد پہنچانے کا انتظام کیا گیا اور ایک ویڈیو بیان بھی دلوایا گیا۔
$$$123$$$
وزیراعظم شہباز شریف بھی روزانہ کی بنیادوں پر سیلاب سے متاثرہ علاقوں کا دورہ کر رہے ہیں تاہم انہیں بھی محض فوٹو سیشن کرانے کے الزام کا سامنا ہے۔وزیراعظم کو ہیلی کاپٹر سے امداد پھینکنے پر بھی تنقید کا سامنا کرنا پڑا اور متاثرین سے دور کھڑے ہو کر مسائل حل کرنے اور تقریر کرنے پر بھی تنقید کا سامنا کرنا پڑا۔
$$$123$$$
اگر بات کریں بلوچستان کی تو وہاں بھی فلاحی سرگرمیاں جاری ہیں تاہم آج ایک ویڈیو سامنے آئی جس میں متاثرین کے لئے ہیلی کاپٹر سے راشن پھینکتے ہوئے دیکھا جا سکتا تھا،متاثرین نے کہا کہ اس طرح کی امداد ہمارے کسی کام کی نہیں کیونکہ ہیلی کاپٹر سے کچھ بھی پھینکا جائے تو پیکٹ یا شاپر پھٹ جاتے ہیں اور سامان ضائع ہو جاتا ہے۔زحالیہ سیلاب کے دوران ہمیں بے پناہ ایسے مناظر دیکھنے کو ملے جس سے دیکھ کر واضح تھا کہ بے بس لوگوں کی کس طرح تذلیل کی جا رہی ہے۔
$$$123$$$
جہاں سیاستدان فوٹو سیشن کو زیادہ اہمیت دیتے نظر آئے وہیں فلاحی تنظیموں اور پاک افواج امدادی سرگرمیوں میں بڑھ چڑھ کرحصہ لے رہیں اور متاثرین کی جانب سے ان کی تعریف بھی کی جا رہی ہے۔لیکن بات واضح ہے کہ جس طرح حالیہ سیلاب میں انسانیت کی تذلیل کی گئی اسکی مثال نہیں ملتی۔پچاس پچاس کے نوٹ تقسیم کرکے لوگوں کی بے بسی کا مذاق بنایا گیا۔یقینا آنے والے الیکشن میں سیلاب متاثرین اس بات کو ذہن نشین رکھیں گے کہ مشکل وقت میں کون محض فوٹو سیشن کراتا رہا اور کون واقعی میں ان کی داد رسی کے لیے پہنچا۔
$$$123$$$
حکومت پنجاب کی ہدایت پر ضلعی انتظامیہ ملتان کی جانب سے ”کورونا“ ویکسی نیشن ریڈ مہم کے تیسرے مرحلے کا آغاز کر دیا گیا ہے اس سلسلے میں محکمہ صحت کو ہر گھر کے تمام افراد کو مکمل ویکسین لگانے کا ٹاسک سونپ کر یونین کونسلز کی سطح پر فیلڈ ٹیمیں تشکیل دے دی گئیں ہیں۔
$$$123$$$
ویکسی نیشن کی دونوں ڈوز سے محروم رہ جانے والے افراد پر خصوصی فوکس کیا جائے گا۔12 سال سے زائد بچوں کو ویکسین لگانے کے سلسلے میں تعلیمی اداروں میں کیمپ لگائے جا رہے ہیں۔”اومی کرون“ کی نئی لہر کے پیش نظر ویکسی نیشن مہم کو ترجیح دی جا رہی ہے تاکہ انسانی جانوں کا تحفظ یقینی بنایا جا سکے۔صوبے بھر میں ”کورونا“ ویکسین مہم میں ملتان ٹاپ اضلاع میں شامل ہے جبکہ جنرل بس سٹینڈ اور عوامی مقامات پر بھی ویکسی نیشن کیمپ لگائے گئے ہیں۔
$$$123$$$
جنوبی پنجاب میں وزیر اعلیٰ پنجاب سردار عثمان بزدار کے وژن کے مطابق میگا ترقیاتی سکیموں پر تیزی سے کام جاری ہے تمام منصوبوں کے فنڈز ٹارگٹ کے مطابق استعمال کرتے ہوئے واسا سکیموں سمیت تمام منصوبوں کی انسپیکشن کیلئے فزیکل آڈٹ کا آغاز کیا گیا ہے۔عوام کے ٹیکس پر شب خون مارنے والوں کا کڑا احتساب کرنے کا بھی فیصلہ کیا گیا ہے تاکہ رواں مالی سال کے اختتام تک ہر صورت اہداف حاصل کئے جا سکیں۔
$$$123$$$
نشتر ٹو سے لاڑ،عید گاہ سے چوک کمہار نوالہ روڈ کی اپ گریڈ ایشن کی منظوری بھی ہو چکی ہے جبکہ سی پی او کمپلیکس پر 338 ملین اور چوک کمہار نوالہ روڈ پر 1565 ملین لاگت آئے گی۔ایمرسن کالج کی اپ گریڈ ایشن اور ٹراما سنٹر قادر پور راں منصوبہ بھی شروع ہے جبکہ ایم ڈی اے سے لودھی کالونی روڈ پر بھی جلد کام کا آغاز ہو گا۔عوام کو مہنگائی کے اثرات سے بچانے کیلئے ضلعی انتظامیہ نے گرانفروشی اور ذخیرہ اندوزی کیخلاف کارروائیاں بھی تیز کر دیں ہیں اس سلسلے میں 50 سے زائد دکانداروں کو 5 لاکھ سے زائد جرمانہ عائد کیا گیا ہے۔
$$$123$$$
ایگریکلچر ٹرانسفارمیشن پلان وزیر اعظم کا انقلابی منصوبہ ہے یہ منصوبہ حکومت پنجاب کی کسان دوست پالیسیوں کا عکاس ہے اس سے فصلوں کی پیداوار بڑھانے میں مدد ملے گی۔فوڈ سکیورٹی کے حصول کو ممکن بنانے کے لئے زرعی آلات کے استعمال سے فی ایکڑ پیداوار میں اضافہ ناگزیر ہو چکا ہے اس منصوبے کے تحت کے کاشتکاروں کو زرعی آلات مشینوں کی خرید کیلئے 60 فیصد تک سبسڈی فراہم کی جا رہی ہے۔
$$$123$$$
ایک کاشتکار کو زیادہ سے زیادہ 5 لاکھ روپے تک سبسڈی فراہم کی جائے گی،قرعہ اندازی کے ذریعے کامیاب کاشتکار اپنی مرضی کے زرعی آلات منتخب کر سکتے ہیں۔مشینی زراعت کے فروغ سے کاشتکار زمین کی تیاری سے فصلوں کی کاشت و برداشت تک کاشتی امور کی بروقت انجام دہی ممکن بنا سکتے ہیں۔ان خیالات کا اظہار وزیر زراعت پنجاب سید حسین جہانیاں گردیزی اور سیکرٹری زراعت جنوبی پنجاب ثاقب علی عطیل نے وزیر اعظم ایگریکلچر ٹرانسفارمیشن پلان کے تحت کاشتکاروں میں زرعی آلات کے الاٹمنٹ لیٹرز تقسیم کرنے کیلئے منعقدہ تقریب میں کیا اس موقع پر زرعی ٹاسک فورس جنوبی پنجاب عابد محمود کھگہ،ڈائریکٹر زرعی انجینئرنگ اسد اللہ راشد سمیت دیگر افسران اور کاشتکار بھی موجود تھے۔
$$$123$$$
انہوں نے کہا کہ زرعی مشینری کے استعمال سے فصلوں کی کاشت کے وقت زرعی مداخل کے بہتر استعمال کے ذریعے توانائی اور وقت کی بچت ہو گی اس منصوبے کے تحت پنجاب کے تمام اضلاع میں 3190 کاشتکاروں کو مختلف زرعی آلات فراہم کئے جا رہے ہیں اس 5 سالہ منصوبے کیلئے 8 ارب 77 کروڑ روپے کی رقم مختص کی گئی ہے۔
$$$123$$$
کشمیریوں سے اظہار یکجہتی کیلئے جنوبی پنجاب میں سیمینارز اور واک کا اہتمام کیا گیا،مرکزی تقریب ضلعی انتظامیہ ملتان کے زیر اہتمام رضا ہال میں ہوئی جس میں شہریوں،سماجی و سیاسی شخصیات نے کثیر تعداد نے شرکت کی۔
$$$123$$$
معاون خصوصی وزیر اعلیٰ پنجاب و ترجمان حکومت پنجاب حسان خاور نے کہا ہے کہ وزیر اعلیٰ پنجاب خطے کی ترقی و خوشحالی کیلئے ہر ممکن اقدامات کر رہے ہیں۔اربوں روپے کے ترقیاتی منصوبوں پر پیشرفت کا جائزہ لے کر انہیں بروقت مکمل کرنے کی ہدایات جاری کر دی گئیں ہیں۔جنوبی پنجاب بدل رہا ہے پنجاب بدل رہا ہے کیونکہ تاریخ میں پہلی مرتبہ وسائل کا رُخ پسماندہ علاقوں کی طرف موڑ دیا گیا ہے۔
$$$123$$$
وزیر اعظم عمران خان اور وزیر اعلیٰ عثمان بزدار نے اہل بہاولپور کو صحت کارڈ کا تحفہ دیا ہے۔انہوں نے کہا کہ ایک طرف حکومت کی ترقی کا سفر ہے تو دوسری طرف اپوزیشن کی منفی سیاست، پراپیگنڈا اور سازشوں کی داستان ہے۔اپوزیشن جماعتوں میں دم خم ہوتا تو ملک کو 30 برس میں ترقی کی راہ پر گامزن کر لیتے یہ کرپٹ سیاستدان صرف اپنی کرپشن بچانے کیلئے ہاتھ پاؤں مار رہے ہیں۔
$$$123$$$
اپوزیشن ایک دوسرے کے ساتھ مخلص نہیں قوم سے کیا مخلص ہو گی۔نواز شریف کی میڈیکل رپورٹ سے واضح ہو گیا کہ ان کو کوئی بیماری لاحق نہیں۔نواز شریف کی میڈیکل رپورٹ میں سب باتیں مفروضوں اور دلی خواہش پر مبنی ہیں یہ ثابت ہو گیا نواز شریف احتساب کے خوف سے لندن بیٹھے ہوئے ہیں۔نواز شریف وطن لوٹ آئیں صحت کارڈ سے ان کی چھوٹی موٹی بیماریوں کا بہترین علاج ہو سکتا ہے۔ڈیل اور ڈھیل نہ ملنے سے نواز شریف کی مایوسی میں اضافہ ہو رہا ہے۔قوم نے مافیا کو مسترد کر دیا ہے ہر گزرتا دن مافیا کے گرد احتساب کا شکنجہ مزید کسا جا رہا ہے۔
$$$123$$$
بلدیاتی قانون کی مخالفت میں احتجاج میں وقت گزرنے کے ساتھ ساتھ شدت دکھائی دے رہی تھی کیونکہ پرامن دھرنے کا ایک ماہ پورا ہونے کے بعد جماعت اسلامی نے احتجاج کا دائرہ بڑھا کر کراچی کو جن 5 اہم ترین مقامات سے دھرنے دے کر بند کرنے کا اعلان کیا اگر ایسا ہوتا تو ناصرف نظام زندگی مفلوج ہو کر رہ جاتا بلکہ تمام کاروباری و معاشی سرگرمیاں بھی شدید متاثر ہوتیں لیکن ڈیڈ لائن کے ایک روز قبل رات گئے سندھ حکومت کے وزراء و مشیر جماعت اسلامی کے دھرنے میں پہنچے اور مذاکرات کے ذریعے بلدیاتی قانون میں مجوزہ ترمیم پر اتفاق رائے ہو گیا جس کا معاہدہ ہو جانے کے بعد جماعت اسلامی نے ناصرف احتجاجی دھرنوں کا دائرہ کار بڑھانے کا پروگرام منسوخ کر دیا بلکہ سندھ اسمبلی کے باہر دیا گیا ایک ماہ طویل دھرنا بھی ختم کرنے کا اعلان کرکے بلدیاتی قوانین میں اپنی مجوزہ ترامیم منظور ہو جانے کی نوید دیتے ہوئے اپنی کامیابی کا اعلان کر دیا۔
$$$123$$$
جماعت اسلامی اور سندھ حکومت کے درمیان بلدیاتی قانون میں جن ترامیم پر اتفاق رائے ہوا ہے ان کی عنقریب سندھ اسمبلی کے اجلاس میں منظوری لی جائے گی لیکن یہاں یہ قابل غور امر ہے کہ جماعت اسلامی کے چارٹر آف ڈیمانڈ اور ایم کیو ایم و پاک سرزمین پارٹی کے مطالبات میں فرق ہے اور بلدیاتی قانون میں تبدیلی کے لئے ایم کیو ایم اور پاک سرزمین پارٹی اب بھی احتجاج کرنے کے پروگرام پر عمل پیرا ہیں۔
$$$123$$$
سندھ اسمبلی نے بلدیاتی قانون منظور کیا جس پر سندھ میں برسراقتدار جماعت پیپلز پارٹی کے علاوہ تمام اپوزیشن جماعتوں نے اعتراضات اُٹھاتے ہوئے یکسر مسترد کر دیا اور صوبائی حکومت سے اس قانون کو تبدیل کرنے کا مطالبہ سامنے آیا۔جماعت اسلامی نے ایک ماہ تک سندھ اسمبلی کے باہر پرامن دھرنا دے کر اپنا احتجاج ریکارڈ کرایا۔جماعت اسلامی کے سندھ اسمبلی کے باہر دھرنے میں صوبائی وزیر ناصر حسین شاہ و دیگر نے جماعت اسلامی سے مذاکرات کرکے مشترکہ کمیٹی قائم کرکے مذاکرات کا آغاز کیا لیکن جماعت اسلامی نے قانون میں ترمیم پر اتفاق رائے ہو جانے تک پرامن دھرنے کو ختم کرنے سے انکار کر دیا اور دھرنا جاری رکھا۔
$$$123$$$
بلدیاتی قانون میں ترمیم کے لئے دیگر جماعتیں بھی احتجاج کی باتیں کرتی رہیں اور پھر ایم کیو ایم نے احتجاجی مظاہرہ کیا جو شاہراہ فیصل سے ہوتا ہوا پریس کلب جانے کے بجائے وزیر اعلیٰ ہاؤس کی جانب رواں دواں تھا کہ راستے میں پولیس و انتظامیہ نے انہیں پریس کلب جا کر احتجاج کرنے پر رضا مند کرنے کی کوشش کی لیکن وزیر اعلیٰ ہاؤس کے قریب مظاہرین اور پولیس میں جھڑپیں ہوئیں اور بھاری شیلنگ سے مظاہرین کو منتشر کیا گیا جس پر ایم کیو ایم کی جانب سے دعویٰ کیا گیا کہ پولیس تشدد سے ان کا ایک کارکن جاں بحق ہوا ہے جبکہ حکومت نے پولیس تشدد سے ہلاک کی تردید کی۔
$$$123$$$
لیکن اس واقعے کے بعد حالات خرابی کی جانب جاتے نظر آئے اور حکومت و اپوزیشن کی جماعتوں میں بات چیت کے بجائے معاملہ سڑکوں پر حل ہوتا نظر آ رہا تھا اس سلسلے میں ایم کیو ایم کو بھی احتجاج پر ہی کاربند رہنا چاہئے تھا اگر کسی بھی وجہ سے پی ایس ایل جیسے اہم ایونٹ کے مہمانوں کی موجودگی میں اگر ایم کیو ایم احتجاج کے لئے وزیر اعلیٰ ہاؤس کی جانب چلی آئی تو سندھ حکومت کو اس طرز عمل کے بجائے بات چیت سے معاملے کو حل کرنا چاہئے تھا۔
$$$123$$$
جمہوریت میں احتجاج سیاسی جماعتوں کا حق ہے اور صبر و تحمل اور بردباری سے مذاکرات کو اولین ترجیح رکھ کر معاملات حل کرنا سیاسی حکومت کی دانشمندی کا ثبوت ہے جس طرح ایم کیو ایم کے احتجاج پر تشدد کیا گیا یہ طرز عمل تو آمروں کے دور میں ہوتا ہے۔
$$$123$$$
جماعت اسلامی اور سندھ حکومت کے درمیان بلدیاتی قانون میں ترمیم پر اتفاق رائے خوش آئند ہے لیکن بہتر یہی ہے کہ سندھ کی صوبائی حکومت اس معاملے میں اپوزیشن کی تمام جماعتوں سے بات چیت کرکے تمام ممکنہ حد تک اتفاق رائے سے بلدیاتی قانون تشکیل دے تاکہ سندھ میں آباد تمام سٹیک ہولڈرز بلدیاتی قانون پر مطمئن ہوں۔
$$$123$$$
کراچی میں اس سلسلے میں پائی جانے والی بے چینی کا پرامن مذاکرات سے خاتمہ حکومت سندھ کی اخلاقی ذمہ داری ہے اور کراچی میں امن و امان برقرار رہنا ہی عوام و ملکی معیشت کے لئے سود مند ثابت ہو سکتا ہے۔ قبل ازیں بھی تحریر کیا جا چکا ہے کہ سندھ میں ناظمین جس قدر بااختیار ہوں گے اتنا ہی عوام کے ساتھ ساتھ خود پیپلز پارٹی کا فائدہ ہے اگر خیبر پختونخواہ میں ناظمین کا براہ راست عوام کے ووٹوں سے انتخابات ہو سکتا ہے تو سندھ میں کیوں نہیں؟سب سے بہتر ہے کہ سندھ بھر میں ناظمین کا براہ راست انتخابات کا طریقہ کار منظور کیا جائے اور ناظمین کو بااختیار بنا کر تمام ممکنہ حد تک اختیارات و وسائل فراہم کئے جائیں تاکہ وہ منتخب ہو کر کسی مداخلت کے بغیر اپنے علاقے کی عوام کی خدمت کر سکیں اور مسائل کے حل کے لئے انہیں کسی کی محتاجی نہیں ہونی چاہئے۔
$$$123$$$
جماعت اسلامی سے مذاکرات کے بعد اس بات پر اتفاق رائے ہو گیا ہے کہ کراچی کا منتخب ناظم ہی کراچی واٹر اینڈ سیوریج بورڈ کا چیئرمین ہو گا۔اسی طرح پولیس و انتظامیہ کو بھی منتخب ناظم کے ماتحت ہونا چاہئے تاکہ وہ اپنے علاقے کے انتظامی و قانونی معاملات میں اداروں سے کام لے کر مسائل تیزی سے حل کر سکیں۔البتہ ترقیاتی منصوبوں کی تکمیل کے لئے ہر ضلع میں ترقیاتی بورڈ کی تشکیل کی جائے جس میں منتخب ناظمین کے ساتھ ساتھ مقامی اراکین قومی و صوبائی اسمبلی اور ڈپٹی کمشنر بھی اس کمیٹی کے رکن ہوں یہ ترقیاتی بورڈ مقامی ترقیاتی منصوبوں کی منظوری دیکر منصوبوں کی تکمیل کی مکمل مانیٹرنگ کرے اور ترقیاتی اخراجات کی ادائیگی متعلقہ ڈپٹی کمشنر کی ذمہ داری ہونی چاہئے اس طریقے سے تمام منتخب ناظمین اپنے علاقے میں منتخب نمائندوں کے ساتھ اتفاق رائے سے منصوبوں کی تشکیل و تکمیل کر سکیں گے اور سرکاری وسائل کا استعمال بھی شفاف طریقے سے ممکن ہو سکے گا۔
$$$123$$$
سندھ حکومت کو اس سلسلے میں بڑے پن کا مظاہرہ کرتے ہوئے تمام اپوزیشن جماعتوں کے ساتھ فوری طور پر بات چیت کا آغاز کرنا چاہئے اور تمام اپوزیشن جماعتوں کو بھی چاہئے کہ بلدیاتی قانون میں تبدیلی پر اتفاق رائے کے لئے مذاکرات کو ہی اولین ترجیح دیں۔
$$$123$$$
مذاکرات سے فرار اختیار کرنے والے کسی بھی فریق کا رویہ کسی صورت درست قرار نہیں دیا جا سکتا اس سلسلے میں ہٹ دھرمی سے امن و امان کے مسائل پیدا ہونے کا اندیشہ ہے جس سے یقینی طور پر ملک کی معیشت کو نقصان پہنچے گا اور کراچی کے شہریوں کے لئے مشکلات میں اضافہ ہو گا۔
$$$123$$$
وفاق میں حکمراں جماعت نے اڑھائی برس تک پنجاب میں بلدیاتی نمائندوں کو بلا جواز طریقے سے معطل رکھا یہ طرز عمل رکھنے والی جماعت سندھ میں احتجاج کس طرح کر سکتی ہے؟بہرحال اس طرح کے طرز عمل کا مکمل خاتمہ ضروری ہے اور تمام صوبوں میں منتخب ہونے والے بلدیاتی نمائندوں کو ہر صورت ان کی مدت تک کام کرنے دیا جائے چاہے کسی کی بھی حکومت آ جائے ہر حکومت پابند ہو کہ ہر صورت بروقت بلدیاتی انتخابات کا انعقاد یقینی بنائے کیونکہ بلدیاتی نظام ہی بنیادی جمہوریت ہے۔
$$$123$$$
ٹرانسپیرنسی انٹرنیشنل نے کرپشن پر سال 2021ء کی رپورٹ جاری کر دی ہے جس میں کہا گیا ہے کہ پاکستان میں کرپشن میں اضافہ ہوا ہے ۔کرپشن کی عالمی درجہ بندی میں پاکستان کی صورتحال مزید خراب ہو گئی ہے اور پاکستان بہتری کے بجائے تنزلی کی طرف چلا گیا ہے۔ رپورٹ کے مطابق پاکستان میں حکومتی دعوؤں کے برعکس کرپشن بڑھی ہے اور 180 ممالک کی عالمی فہرست میں پاکستان کی تنزلی 16 درجے رپورٹ کی گئی ہے۔
$$$123$$$
رپورٹ کے مطابق پاکستان 28 پوائنٹس کے ساتھ کرپشن کے بارے میں عالمی رینکنگ میں 140 ویں نمبر پر آ گیا ہے۔گزشتہ سال کرپشن پر سیپشن انڈکس میں پاکستان کا نمبر 124 واں تھا۔رپورٹ کے مطابق پاکستان میں کرپشن نہ ہونے کے اسکور میں تین پوائنٹ کی کمی ہوئی ہے۔
$$$123$$$
2021ء میں پاکستان 100 میں سے صرف 28 پوائنٹ حاصل کر سکا جبکہ گزشتہ سال یہ اسکور 31 تھا۔رپورٹ کے مطابق گزشتہ سال کے مقابلہ میں پاکستان میں کرپشن بڑھی ہے۔
$$$123$$$
جب موجودہ حکومت نے 2018ء میں اقتدار سنبھالا اس وقت پاکستان کا کرپشن انڈکس میں 117 واں نمبر تھا۔2019ء میں پاکستان درجہ بندی میں 120 اور 2020ء میں 124 ویں نمبر پر تھا۔اب 2022ء میں پاکستان عالمی درجہ بندی میں 140 ویں نمبر پر آ گیا ہے جو اس بات کا اشارہ ہے کہ موجودہ دور حکومت میں پاکستان کی 23 درجے تنزلی ہوئی ہے۔ٹرانسپیرنسی انٹرنیشنل کی رپورٹ میں جنوبی سوڈان کو دنیا کا کرپٹ ترین ملک قرار دیا گیا ہے جو عالمی درجہ بندی میں آخری پوزیشن پر ہے جبکہ فن لینڈ‘نیوزی لینڈ اور ڈنمارک کو کرپشن کیخلاف 88 اسکور کے ساتھ پہلے نمبر پر قرار دیا گیا ہے۔
$$$123$$$
سال 2021ء کی عالمی درجہ بندی میں امریکہ 67 پوائنٹس کے ساتھ 27 ویں اور بھارت 40 پوائنٹس کے ساتھ 85 ویں نمبر پر رہا۔بلاشبہ ٹرانسپیرنسی انٹرنیشنل کی گلوبل کرپشن رپورٹ سے موجودہ حکومت کے ان دعوؤں کو یقینی طور پر دھچکا لگا ہے جو ملک میں کرپشن کے خاتمے کی کوششوں کے حوالے سے کئے جاتے رہے ہیں۔مذکورہ رپورٹ میں سی پی آئی اسکور میں 16 درجے کی نمایاں تنزلی کی وجہ قانون کی حکمرانی اور ریاستی گرفت کی عدم موجودگی بتائی گئی ہے۔
$$$123$$$
دنیا کے مختلف ممالک میں کرپشن کی شرح‘اس کی وجوہات اور اس میں حکومتوں کے عمل دخل کا ٹھوس ثبوتوں اور شواہد کے ساتھ جائزہ لینے والا تھنک ٹینک ٹرانسپیرنسی انٹرنیشنل عالمی شہرت و ساکھ کا حامل ادارہ ہے جو 1993ء میں عالمی بنک کے درجن بھر سابق حکام نے باہم مل کر تشکیل دیا تھا۔اس کا ہیڈ کوارٹر جرمنی کے دارالحکومت برلن میں ہے جبکہ دنیا کے ایک سو سے زائد ممالک میں اس کی شاخیں قائم ہیں۔
$$$123$$$
اس ادارے میں متعلقہ ممالک کی کسی حکومت کا کوئی عمل دخل نہیں جسے ایک آزاد‘غیر منفعت بخش غیر حکومتی ادارے کی حیثیت سے جرمنی میں رجسٹرڈ کرایا گیا۔اسے دنیا میں کرپشن جانچنے کے بیرومیٹر کا درجہ حاصل ہے اور دنیا کے مستند نمائندہ اداروں جی۔20‘اقوام متحدہ یونیسکو‘یو این ایس ڈی جی کی اسے معاونت حاصل ہے۔گلوبل سول سوسائٹی آرگنائزیشن کی حیثیت سے یہ ادارہ دنیا کے 180 ممالک میں کرپشن کی بنیاد پر ہونے والی ناانصافیوں کی نشاندہی کرکے ان کے سدباب کیلئے گائیڈ لائن مہیا کرتا ہے چنانچہ اس ادارے کی کسی رپورٹ پر انگلی اُٹھانا یا شک و شبہ کا اظہار کرنا کسی سیاست کے زمرے میں ہی شامل کیا جا سکتا ہے۔
$$$123$$$
کرپشن کا یہ مسئلہ تنہا پاکستان کا نہیں،بہت سے ملکوں کا ہے۔جن 180 ملکوں کی کرپشن انڈیکس جاری کی گئی وہاں کسی نہ کسی درجے میں کرپشن یا لالچ کے مرض کی موجودگی کو کلی طور پر خارج از امکان نہیں کہا جا سکتا۔ڈنمارک،فن لینڈ اور نیوزی لینڈ بھی اسی زمین کا حصہ ہیں جنہیں 180 ممالک کی فہرست میں 88 اسکور کے ساتھ بہترین قرار دیا گیا ہے۔85 اسکور رکھنے والے سنگاپور اور سویڈن،40 اسکور والے بھارت اور 28 اسکور والے پاکستان میں کرپشن کی کمی یا زیادتی کی وجوہ ان ممالک کے نظام قانون اور اس کے نفاذ کے طور طریقوں میں تلاش کی جا سکتی ہیں۔
$$$123$$$
یہ امر واقعہ ہے کہ پی ٹی آئی اور اس کے قائد عمران خان کو 2018ء کے انتخابات میں اقتدار کا مینڈیٹ ہی ان کے کرپشن فری سوسائٹی کے نعرے کی بنیاد پر حاصل ہوا تھا اور پی ٹی آئی حکومت گزشتہ چار سال سے سابق حکمرانوں کے چور ڈاکو ہونے کا ڈھنڈورا پیٹ کر سیاسی ماحول گرمائے ہوئے ہے جس میں سابق کرپٹ حکمرانوں کو این آر او نہ دینے کا تواتر کے ساتھ دعویٰ کیا جا رہا ہے اور منتخب ایوانوں میں بھی انہیں منتخب نمائندے کی بجائے قومی مجرم کہہ کر پکارا جاتا ہے۔
$$$123$$$
اگر ان تمام تر حکومتی دعوؤں اور اعلانات و اقدامات کے برعکس خود پی ٹی آئی حکومت ٹرانسپیرنسی انٹرنیشنل کی رپورٹ کے مطابق کرپشن کے دلدل میں دھنسی نظر آ رہی ہے تو عوام سابق حکمرانوں پر عائد کئے جانے والے حکومتی الزامات پر کیونکر یقین کریں گے جبکہ عوام بذات خود حکومتی پالیسیوں کے نتیجہ میں غربت‘مہنگائی‘بے روزگاری کے ہاتھوں راندہ درگاہ ہو کر ذلت کی زندگی بسر کر رہے ہیں۔
$$$123$$$
بے شک پاکستان کو بھی اس ادارے میں نمائندگی حاصل ہے جس کے ذریعے پاکستان میں کرپشن کے عوامل و محرکات کا جائزہ لیا جاتا ہے تاہم اس ادارے کی رپورٹ کسی مخصوص نکتہ نظر سے ہر گز مرتب نہیں کی جاتی۔حکومت کو اب اپنے معاملات پر بہرحال نظرثانی کرنی چاہیے ۔تاہم بدلتے حالات کے مطابق درست قانون سازی اور اس کے موثر نفاذ میں ہی کرپشن سمیت متعدد مسائل کا حل مضمر ہے۔
$$$123$$$
جبکہ سات عشروں میں ہر شعبے میں سرایت کر جانے والے کرپشن کی ہلاکت خیزی سے بچاؤ کے لئے پورے سسٹم کی اوور ہالنگ کی ضرورت ہے جو راتوں رات ممکن نہیں۔اس کے لئے وسیع مشاورت اور جامع منصوبہ بندی سے ایک طویل مدتی لائحہ عمل کا متفقہ میثاق ضروری ہے جس کے لئے تمام سیاسی و سماجی مکاتب فکر کے صاحبان دانش کو مل کر کام کرنا اور سازگار فضا بنانا ہو گی۔کرپشن کا خاتمہ ملکی سلامتی اور استحکام کے تقاضوں کا بھی حصہ ہے۔اس کے لئے دلجمعی سے سنجیدہ کاوشیں ناگزیر ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
یہ رئیس غازی محمد کی بنائی گئی بھونگ مسجد ہے جو پچاس سال کے عرصے میں تعمیر ہوئی۔
$$$123$$$
اس مسجد کی تعمیر 1932 میں شروع ہوئی جب نواب آف بہاول پور کے دوست رئیس غازی محمد نے اپنی محل نما حویلی کے پاس ایک عالی شان مسجد بنوانے کا سوچا۔
$$$123$$$
رئیس محمد غازی، بھونگ کے رئیس، اعزازی طور پر مجسٹریٹ اور بہاولپور اسمبلی کے رکن بھی رہے۔ رئیس صاحب کے بارے میں کہا جاتا ہے کہ آپ بہت اللہ لوک شخص تھے جن کی اندگی کا مشن عبادت و ریاضت، سماجی کاموں اور مختلف علاقوں میں مساجد کی تعمیر تھا۔
$$$123$$$
ایک دن وہ اپنے محل کے پاس مسجد میں نماز ادا کر رہے تھے کہ اچانک ان کے ذہن میں یہ خیال آیا کہ میرا گھر اتنا شاندار اور خوبصورت ہے تو پھر اللہ تو اس سے کہیں زیادہ کا حق رکھتا ہے۔
$$$123$$$
بس یہی سوچ کر آپ نے یہاں ایک عالی شان مسجد تعمیر کروانے کا ارادہ کر لیا جو اُس محل سے بھی شاندار ہو۔
$$$123$$$
ماسٹر عبد الحمید کی زیر نگرانی مسجد تعمیر ہونا شروع ہوئی جس کے ایک ایک مرحلے پر رئیس صاحب نے ذاتی دلچسپی لی۔ مسجد کے ساتھ ساتھ بچوں کے لیئے ایک مدرسہ اور رہائشی کمرے بھی تعمیر کیئے جانے تھے۔ روایت ہے کہ اس مسجد کا کوئی باقاعدہ نقشہ نہیں بنایا گیا بلکہ ایک خاکہ رئیس غازی محمد کے ذہن میں تھا جس کے مطابق تعمیر کا آغاز کیا گیا (یہی بات ہمیں ان کے ایک جانشین نے بھی بتائی تھی)۔
$$$123$$$
رئیس غازی محمد باہر کے ممالک سے مساجد کا جو بھی ڈیزائن پسند کر کہ لاتے اسی کے مطابق بھونگ مسجد میں تبدیلی کروا دیتے۔
$$$123$$$
سال 1950 میں جب سیم نے اس مسجد کی عمارت کو نقصان پہنچانا شروع کیا تو مرکزی عمارت کو شہید کر کہ تقریباً 20 فٹ بلند ایک چبوترہ بنایا گیا اور اس پہ مسجد کی تعمیر نئے سرے سے کی گئی۔ اس طرح مسجد کے ڈیزائن میں کئی بار تبدیلی کی گئی جس کی وجہ سے پچاس سال یہ تعمیر ہوتی رہی۔
$$$123$$$
 تعمیر کےلئے اٹلی، ہنگری و آسٹریا سے سنگِ سرخ، سنگِ مرمر، سنگِ خارا، سنگِ سرمئی اور سنگِ سیاہ منگوائے گئے۔
$$$123$$$
ان پتھروں کو کاٹنے اور تراشنے ، ٹائلوں پر پھول بنانے ، میناکاری و خطاطی کرنے ، صندل کی لکڑی پر باریک اور نفیس کام کرنے ، گلکاری کرنے اور سونے کے پھول بنانے والے ہزاروں کاریگر کراچی، راجستھان اور برِصغیر کے دیگر حصوں سے بلوائے گئے۔
$$$123$$$
کہتے ہیں کہ بہت سے مزدور تو اتنے عمر رسیدہ تھے کہ وہ تعمیر کے دوران ہی چل بسے لیکن ان کے بیٹوں اور پوتوں نے تعمیر کے کام کو جاری رکھا۔
$$$123$$$
ماہرین نے اس مسجد کے ڈیزائن میں لاہور، ایران و ترکی کے طرزِ تعمیر کو اسپین اور دیگر مغربی ممالک کے طرز تعمیرسے مِلا کر مشرق و مغرب کے بہترین اشتراک کی مثال قائم کی۔
$$$123$$$
روایتی تعمیراتی کرافٹ جیسے سنگِ مرمر، ساگوان ، ہاتھی دانت، سنگ سلیمانی، چمکدار ٹائل، استرکاری، شیشے کے کام اور کوزہ گری کو جدید و مصنوعی تکنیکوں جیسے چپسی فرش (پتھر کی کنکریوں کو سیمنٹ میں ملا کر پچی کاری سے تیار کیا گیا فرش)، سیمنٹ کی رنگین ٹائل، خالص لوہے اور پتھر کی استرکاری سے ملا کر استعمال کیا گیا۔
$$$123$$$
اندرونی حصوں پر کمال کی نقش نگاری اور فریسکو کا کام کیا گیا۔ یہ بھی مشہور ہے کہ اندرونی محراب کے اوپر سونے و چاندی کا پانی چڑھایا گیا تھا۔
$$$123$$$
غازی صاحب کے خاندان کے ایک فرد نے بتایا کہ اُن دنوں بھونگ اور اطراف کے علاقوں میں پکی سڑک ناپید تھی سو بھاری مشینیں اور تعمیر کے دیگر لوازمات صادق آباد کے اسٹیشن سے چھکڑوں اور اونٹوں پہ لاد کر یہاں تک پہنچائے جاتے تھے۔
$$$123$$$
یہاں کے تمام کاریگروں کو ان کی مہارت اور تجربے کی بنیاد پر اُجرت دی جاتی تھی۔
$$$123$$$
1975 میں (مسجد بننے سے سات سال پہلے) رئیس غازی محمد کا انتقال ہو گیا تو ان کے ولی عہد رئیس شبیر محمد نے والد کے کام کو آگے بڑھایا۔
$$$123$$$
1982 میں اس مسجد کی تعمیر مکمل ہوئی اور اسے نمازیوں کے لیئے کھول دیا گیا۔ مسجد میں ایک وسیع دارالمطالعہ، مدرسہ اور وہ حجرہ بھی موجود ہے جہاں رئیس غازی محمد عبادت کیا کرتے تھے۔
$$$123$$$
فی الحال یہاں تقریباً ڈھائی ہزار نمازیوں کی گنجائش ہے۔ خواتین کے لیئے بھی ایک چھوٹی مسجد علیحدہ موجود ہے جو جمعہ مسجد کہلاتی ہے۔
$$$123$$$
مشہد میں مزار امام احمد رضا کے صدر دروازے سے مشابہت رکھتا مرکزی دروازہ، سنگ مرمر کی سیڑھیاں اور فوارے اس مسجد کی خوبصورتی کو چار چاند لگانے میں اہم کردار ادا کرتے ہیں۔ اسی انفرادیت سے متاثر ہو کر بھونگ مسجد کو 1986ء میں تعمیرات کے شعبے میں آغا خان ایوارڈ بھی دیا گیا۔
$$$123$$$
2004 کو حکومت پاکستان نے اس مسجد کی تصویر والا ڈاک ٹکٹ بھی جاری کیا تھا۔ بھونگ مسجد رحیم یار خان سمیت وسیب کی سیاحت کا اہم حصہ ہے جہاں دور دور سے سیاح اسے دیکھنے آتے ہیں۔
$$$123$$$
اقوام عالم میں پاکستانی پاسپورٹ کی وقعت کیسے بڑھے گی یہ ایک غور طلب امر ہے جس کے لئے موجودہ حکومت نے تو بڑے بڑے دعوے بھی کئے ہیں کہ اس کی قدر میں اضافہ کیا جائے گا اب تک کے کئے گئے اقدامات سے دور رس نتائج تو برآمد ہوئے ہیں لیکن ابھی بہت کچھ کرنا باقی ہے۔
$$$123$$$
پاکستان کو کبھی ریاست مدینہ بنانے کی بات کی جاتی ہے تو کبھی اس کے نظام کا تقابل امریکہ،برطانیہ،ترکی،چین اور دیگر ترقی یافتہ ممالک سے کیا جاتا ہے یہ سبھی خواہشات قابل قدر ہیں کم از کم اس سے محنت کو تو فروغ ملتا ہے مگر انہیں عملی جامہ پہنانے کیلئے مثبت کوشش کرنا لازمی ہے جس پر سابقہ حکومتی ادوار میں بھی توجہ نہیں دی گئی۔
$$$123$$$
عالمی رپورٹس کے مطابق اس وقت پاکستانی پاسپورٹ دنیا میں 108 نمبر پر ہے کبھی یہ 88 پر بھی رہا ہے مگر اب بھی یہ تنزلی میں اضافے کی طرف گامزن ہے اگر ہم تقابلی جائزے کی طرف جائیں تو امریکہ اور برطانیہ وغیرہ کو بھول کر فی الحال ان ممالک میں چلے جائیں جہاں سے مقابلہ فی الحال بنتا ہے یعنی بھارت اور بنگلہ دیش وغیرہ تو انڈیکس بتاتی ہے کہ بھارت کا پاسپورٹ 83 نمبر پر اور اسے 60 ممالک میں ویزہ کی ضرورت نہیں ہے،بنگلہ دیش 104 نمبر پر ہے اور اسے 104 ممالک میں ویزہ درکار نہیں ہوتا جبکہ پاکستانی پاسپورٹ پر 38 ممالک میں ویزہ درکار نہیں اس تنزلی کی وجوہات کا جائزہ لیں تو اس بے توقیری میں 90 فیصد ہاتھ تارکین وطن کا اپنا ہے باقی 10 فیصد آپ ملک کے کرپٹ نظام اور حکومتی رٹ پر ڈال سکتے ہیں اس میں کسی ایک سیاسی جماعت کا مسئلہ نہیں بلکہ سب کے سب ایک ہیں،ہمارے سفارتخانے اور قونصل خانے بھی اس کے ذمہ دار ہیں بعض ممالک بالخصوص یورپ سکنڈے نیوین جیسے ممالک امریکہ،کینیڈا،برطانیہ،آسٹریلیا اور کئی اور یورپی ممالک میں مختلف طریقوں سے ملک کو بدنام کرکے سیاسی پناہ حاصل کرتے ہیں،کئی پاکستانی اپنے آپ کو ”قادیانی“ ظاہر کرکے سیاسی پناہ حاصل کرتے ہیں۔
$$$123$$$
سیاسی پناہ دینے والے ممالک ہمارے دوست نما دشمن ہیں جو ایسے افراد کی پشت پناہی کرتے ہیں۔الطاف حسین،بلوچ رہنماؤں کی مثالیں ہمارے سامنے ہیں ہزاروں کی تعداد میں ایسے لوگ ہیں جنہوں نے پاکستان میں اپنے خلاف جھوٹی ایف آئی آر سیاسی بنیادوں پر بنوائی اور اس بنیاد پر سیاسی پناہ حاصل کی۔
$$$123$$$
1978ء میں پاکستان تحریک آزادی صحافت کے دوران بھی کچھ لوگوں سے واقف ہوں جنہوں نے اس صحافتی تحریک کی ایف آئی آر کے حوالے سے جرمنی اور دیگر ممالک میں اپنے آپ کو غیر محفوظ کہہ کر سیاسی پناہ حاصل کی،ہمارے سفارتخانوں اور ملک کے اندر پاسپورٹ ڈیپارٹمنٹ نے افغانیوں،بنگالیوں،سری لنکن،برمیوں کیلئے پاسپورٹ لینا آسان کر دیا اور بھاری رقوم کے تحت پاسپورٹ اور شناختی کارڈ جاری کئے۔
$$$123$$$
افغانیوں نے افغان مہاجر کا روپ دھارا کسی نے قبائلی علاقے میں ظلم کی داستانیں سنائیں کسی نے فوج کو بدنام کرکے یہ الزامات عائد کئے کہ ہمارے رشتہ دار ایجنسیوں نے غائب کئے ہمیں بھی خطرہ ہے اسی بنیاد پر سیاسی پناہ حاصل کی یہاں تک بعض تو اپنے مذہب بھی تبدیل کر لیتے ہیں،بعض نے اجتماعی زیادتی کا رونا رویا اور سیاسی پناہ حاصل کی،جعلی شادیاں کیں،جعلی نکاح ناموں اور پاکستان کے اصل پاسپورٹ پر تصاویر تبدیل کرکے جعلی ویزے لگوا کر پاکستان سے باہر گئے اور گرفتار ہو گئے،منشیات کے ساتھ ہوائی اڈوں پر گرفتاریاں ہوئیں،افغانی ہونے کے باوجود پاکستانی پاسپورٹ رکھا،گرفتاری پر بدنام تو پاکستان ہی کو ہونا ہے۔
$$$123$$$
قومی ایئر لائنز کا سٹاف بھی بیشتر موقع پر غیر ممالک میں غائب ہو جاتا ہے،تعلیم کے نام پر ملک سے جا کر وہیں کے ہو گئے تو یہ اسباب ہیں تب ہی تو پاکستانی پاسپورٹ مشکوک ہو گیا ہے اور اس کی وقعت دن بند کم ہوتی جا رہی ہے ان اقدامات سے بیرون ملک قانونی طور پر رہنے والے اور ملک کیلئے زرمبادلہ کمانے والے بھی بدنام ہوتے ہیں چونکہ مندرجہ بالا جرائم تمام دنیا کو معلوم ہیں کہ ہم کیا کیا وارداتیں کرتے ہیں کئی بھارتی خلیجی ممالک میں گرفتار ہو کر اپنے آپ کو پاکستانی ہونے کا دعویٰ کرتے ہیں وہاں کے قونصل خانوں،سفارتخانوں میں بیٹھے کرپٹ لوگ انہیں پاسپورٹ بھی کسی ذاتی مفاد کے نتیجے میں دے دیتے ہیں اگر ہماری ایجنسیاں،سفارتخانے اور قونصل خانے ان وارداتوں پر نظر رکھیں کوئی بھی غیر ملک میں جا کر ملک کی بدنامی کا سبب نہ بن سکے گا۔
$$$123$$$
دوسرا اہم مسئلہ پاکستان میں کئی میڈیا ہاؤسز اپنی مالی مشکلات کی وجہ سے بند ہو رہے ہیں جبکہ سعودی عرب میں خاص طور جدہ میں شوقیہ صحافیوں کا راج ہے،موبائل خریدنا،تصویر بنانا سیکھنا،جدہ قونصلیٹ کا دورہ کرکے وہاں کسی افسر کے ساتھ تصویر بنانا،قونصلیٹ کی انتظار گاہ میں سعودی عرب اور پاکستان کے جھنڈوں کے ساتھ بیٹھ کر تصویر بنا کر اسے اپنے فیس بک پر لگانا،اس بنیاد پر اپنے آپ کو سینئر صحافی کہنا اور قونصلیٹ نے اسے سینئر صحافی کی فہرست میں شامل کرکے ہر موقع پر دعوت دینا شروع کر دینا،ایک وقت تھا کہ یہاں صرف تجربہ کار صحافی تھے اور قومی اخبار و چینلز سے منسلک تھے اپنے روزگار کے ساتھ اپنے تجربہ سے فائدہ اُٹھا کر پاکستان اور سعودی عرب کے بہترین تعلقات کی تشہیر کرنا ان کا مقصد تھا اور ہے مگر جب سفیر پاکستان،قونصل جنرل یا وزیر اعظم اور کسی وزیر کی آمد پر قونصلیٹ کی فہرست کے مطابق صحافیوں کے نام پر جمعہ بازار لگ جائے تو کوئی تجربہ کار صحافی وہاں وجود بے کار ہی سمجھے گا اس جانب کئی مرتبہ پاکستان میں وزیر اطلاعات، وزارت اطلاعات کے اعلیٰ افسران،سفیر پاکستان،قونصل،جنرل کی توجہ دلائی مگر اب پسند نہ پسند کی بنیاد پر گروپ بن گئے ہیں اور ہر شخص کا دعویٰ ہے کہ وہ صحافی نہیں بلکہ سینئر صحافی ہے،قونصلیٹ میں پریس کے ذمہ دار کہتے ہیں ہم کسی کو منع نہیں کر سکتے بھائی اگر منع نہیں کر سکتے تو اللہ تعالیٰ نے عقل دی ہے،تجربہ دیا ہے تجربہ کار لوگوں اور موبائل بردار شوقیہ لوگوں میں تو کوئی لکیر کھینچ دو۔
$$$123$$$
گزشتہ دنوں سفیر پاکستان لیفٹیننٹ جنرل (ر) بلال اکبر نے صحافیوں کے اس جمعہ بازار سے ملاقات کی اور سخت مایوسی کا اظہار کیا،سفیر پاکستان کو تجربہ جس شعبے سے رہا ہے اُمید ہے کہ وہ اس سلسلے میں کوئی مثبت فیصلہ کریں گے،شنید ہے ان کا تبادلہ وقت سے پہلے ہی ہو رہا ہے کم از کم جاتے جاتے وہ اس طرف توجہ دے دیں تو ان کے نیک کاموں میں ایک کام کا اضافہ ہو جائے گا،ورنہ نئے سفیر کے ساتھ پھر نئی کہانی شروع ہو گی اور آنے والے کو بھی مایوس کر دیا جائے گا یہ کہہ کر کہ ”صحافیوں میں گروپنگ ہے“ کہنے والے یہ نہیں بتاتے کہ کون نیشنل میڈیا سے ہے،کیا تجربہ رکھتا ہے،گروپنگ ضرور بتا کر اپنی زندگی کا سہل بنانے کی ناکام کوشش کرتے ہیں وزارت اطلاعات کو پاکستانی میڈیا پر حکومتی تشہیر سے فرصت نہیں ہے وہ بیرون ملک ان معاملات کو کیا دیکھے گی۔
$$$123$$$
پاکستانی سیاست میں کسانوں کے بنیادی حقوق کو سب سے پہلے اپنے جماعتی منشور کا حصہ بنانے والی جماعت پیپلز پارٹی ہی تھی یا ہم یوں بھی کہہ سکتے ہیں پاکستان کے کسان اپنے دیرینہ مسائل کے حل اور حقوق کے لئے جس واحد سیاسی جماعت پر ہمیشہ سے اپنے بھرپور اعتماد کا اظہار کرتے آئے ہیں اس جماعت کے نامِ نامی کے طور پر پیپلز پارٹی کے سوا کوئی دوسرا نام لیا ہی نہیں جا سکتا ہماری دانست میں شہید ذوالفقار علی بھٹو کا سب سے بڑا سیاسی کارنامہ ہی یہ تھا کہ انہوں نے روٹی،کپڑا اور مکان کا نعرہ لگا کر ملک کی بیشتر دیہی آبادی کو کمال سیاسی مہارت سے اپنی جانب متوجہ کیا اور بعد ازاں ان کی اسی غریب پرور طرز سیاست نے ”مسٹر بھٹو“ کو طبقہ اشرافیہ کا ایک اہم اور کلیدی کردار ہوتے ہوئے بھی ”قائد عوام“ کے جلیل القدر عوامی منصب پر لا بٹھایا اس لئے ہم کہنے میں حق بجانب ہیں کہ اگر پیپلز پارٹی کو پاکستانی کسان کی جانب سے بے پناہ سیاسی حمایت اور غیر معمولی مقبولیت حاصل نہ ہو پاتی تو اس جماعت کے لئے اقتدار کی راہ داریوں تک پہنچ پانا، ناممکن نہیں بہت مشکل ضرور ہوتا چونکہ پیپلز پارٹی کو اقتدار تک پہنچانے میں سب سے بڑا محرک کسان ثابت ہوئے تھے اس لئے شہید ذوالفقار علی بھٹو کی مانند ان کی صاحبزادی شہید بے نظیر بھٹو نے بھی اپنے ہر دور اقتدار میں کسانوں کی فلاح و بہبود اور انہیں زیادہ سے زیادہ معاشی آزادی بہم پہچانے کے بے شمار نت نئی حکومتی پالیسیاں متعارف کروائیں جن کے فوائد براہ راست یا بلاواسطہ کسی نہ کسی حد تک ہر کسان کی دہلیز تک وقتاً فوقتاً پہنچتے بھی رہے۔
$$$123$$$
شاید یہی وجہ ہے کہ پاکستان کے دیہی علاقوں میں آج بھی ذوالفقار علی بھٹو اور ان کی صاحبزادی کے دور اقتدار کو حسرت ویاس کے ساتھ یاد کیا جاتا ہے بدقسمتی کی بات یہ ہے کہ پیپلز پارٹی اور کسان کے مابین یہ ”سیاسی رومان“ شہید بے نظیر بھٹو کے اس جہان فانی سے رخصت ہونے کے بعد اپنے اختتام کو پہنچا اور اب تو پیپلز پارٹی میں کسی کو یاد بھی نہیں ہو گا کہ ”کبھی کسان بھی پیپلز پارٹی کے سینے میں دل کی مانند دھڑکتے تھے“ شاید یہی وجہ ہے کہ رواں ہفتے جب پیپلز پارٹی نے کسان،ٹریکٹر،ٹرالی ریلی نکالی تو اسے دیکھ کر ایک بار پھر سے بھولی بسری سی پرانی یادیں تازہ ہو گئیں کہ ”اخاہ!یہ تو وہی سیاسی جماعت ہے جس کی داغ بیل کبھی کسانوں نے اپنے حقوق کے لئے ڈالی تھی“ حالانکہ ”کسان،ٹریکٹر،ٹرالی ریلی“ میں کسانوں کا وہ ہجوم دکھائی نہیں دیا جو کبھی ماضی میں پیپلز پارٹی کے جلسے،جلوس اور ریلیوں میں نظر آیا کرتا تھا بہرحال پھر بھی یہ ایک بڑی بات ہے ایک طویل مدت بعد ہی سہی پیپلز پارٹی کی قیادت کو کسانوں کی یاد تو آئی اور جواب میں کسانوں نے بھی غیر معمولی نہ سہی لیکن کافی بھرپور انداز میں ”کسان،ٹریکٹر،ٹرالی ریلی“ میں شرکت کرکے پیپلز پارٹی کے ساتھ اپنی دیرینہ وابستگی کا ثبوت دیا۔
$$$123$$$
پیپلز پارٹی کی جانب سے ”کسان،ٹریکٹر،ٹرالی ریلی“ وفاقی حکومت کی کسان دشمن پالیسیوں کے خلاف بطور احتجاج نکالی گئی تھی لیکن اگر پیپلز پارٹی کی قیادت کے نزدیک ملک گیر کسان ریلیاں نکالنے کا یہی ایک مقصد تھا تو پھر معذرت کے ساتھ ”کسان،ٹریکٹر،ٹرالی ریلی“ کے نکالنے کا جواز صوبہ سندھ میں تو بالکل بھی نہیں بنتا تھا کیونکہ سندھ وہ واحد صوبہ ہے جہاں تحریک انصاف کی وفاقی حکومت کا نام و نشان بھی نہیں پایا جاتا اور یہاں گزشتہ 12 برس سے پیپلز پارٹی بلا شرکت غیرے اقتدار پر متمکن چلی آ رہی ہے بلکہ حالیہ سندھ اسمبلی میں پیپلز پارٹی کی صوبائی حکومت کو دو تہائی کے قریب اکثریت حاصل ہے۔
$$$123$$$
سندھ میں اتنا مستحکم،مضبوط اور طویل اقتدار کی موجودگی میں کسانوں کے حقوق کے لئے احتجاجی ریلی نکالنا،اگرچہ معنی داردہاں اگر پیپلز پارٹی‘کسان ٹریکٹر،ٹرالی ریلی“ کا احتجاج کرکے مقتدر حلقوں کے سامنے اپنی سیاسی طاقت اور عوامی مقبولیت کا اظہار کرنا چاہتی تھی تو بلاشبہ اس نے یہ ہدف کم از کم سندھ کی حد تک تو کامیابی کے ساتھ حاصل کر ہی لیا ہے جبکہ دیگر صوبوں میں پیپلز پارٹی کی طرف سے جتنی بھی ”کسان ٹریکٹر،ٹرالی ریلیاں“ نکالی گئی ہیں ان میں عوام کی دلچسپی اور شرکت نہ ہونے کے برابر ہی کہی جا سکتی ہے خاص طور پر صوبہ پنجاب میں جہاں کے دیہی علاقوں میں پیپلز پارٹی کو کبھی مقبول ترین سیاسی جماعت ہونے کا اعزاز حاصل تھا آج اگر وہاں کا کسان پیپلز پارٹی کے احتجاج میں شرکت سے گریزاں ہے تو یقینا اس متعلق پیپلز پارٹی کی اعلیٰ قیادت کو سنجیدگی سے غور و فکر کرنا چاہئے۔
$$$123$$$
دوسری جانب 27 فروری سے پیپلز پارٹی کے شریک چیئرمین بلاول بھٹو زرداری نے وزیر اعظم عمران خان کے خلاف ملک گیر لانگ مارچ نکالنے کا اعلان بھی کیا ہوا ہے لہٰذا اس تناظر میں بھی ”کسان،ٹریکٹر،ٹرالی ریلی“ کو سیاسی حلقوں میں ایک بڑی سیاسی ایکٹیویٹی کے طور پر دیکھا جا رہا ہے یعنی مذکورہ ریلی کو وفاقی حکومت کی عوام دشمن پالیسیوں کے خلاف متوقع ملک گیر لانگ مارچ سے پہلے اپنے کارکنان میں سیاسی تحریک پیدا کرنے کی ایک بھرپور اور اچھی کاوش قرار دیا جا سکتا ہے گوکہ ایک دن کی ”کسان ٹریکٹر،ٹرالی ریلی“ سڑک پر نکل آنے سے غریب کسان کے احوال میں ذرہ برابر تبدیلی کی اُمید رکھنا بھی سراسر بے وقوفی ہو گی مگر پھر بھی کسانوں کے حقوق کے نام پر ریلی نکلنے سے یہ احساس تو پاکستان کے سیاسی افق پر ضرور ثبت ہوا ہی ہو گا کہ سیاسی جماعتوں نے ابھی تک کسانوں کو مکمل طور پر فراموش نہیں کیا ہے اور آئندہ جب بھی انہیں عوامی مدد و حمایت کی ضرورت ہو گی تو اس کے حصول کے لئے کسانوں کو بھی احتجاج کے لئے پکارا جا سکتا ہے۔
$$$123$$$
2021ء دی ایئر آف کلائمیٹ بریک ڈاؤن نامی رپورٹ میں گزشتہ سال کی 15 سب سے زیادہ تباہ کن کلائمیٹ آفات کا تعین کیا گیا ہے جن میں سے دس واقعات پر 1.5 بلین ڈالر یا اس سے زیادہ کی لاگت آئی ہے۔ان میں سے زیادہ تر تخمینے صرف بیمہ شدہ نقصانات پر مبنی ہیں لہٰذا یہ ظاہر ہے کہ اصل مالی لاگت اس سے بھی زیادہ ہونے کا امکان ہے۔
$$$123$$$
ان میں سمندری طوفان ایڈا بھی شامل ہے،جو اگست میں امریکہ سے ٹکرایا،جس کی لاگت 65 بلین ڈالر تھی اور 95 افراد کی موت کا سبب بنا۔جولائی میں یورپ میں آنے والے سیلاب سے 43 بلین ڈالر کا نقصان ہوا اور 240 افراد ہلاک ہوئے،اور چین کے ہینان صوبے میں سیلاب نے 17.5 بلین ڈالر کی تباہی مچائی،320 افراد ہلاک اور 10 لاکھ سے زیادہ بے گھر ہوئے۔
$$$123$$$
رپورٹ میں مالی اخراجات پر توجہ مرکوز کی گئی ہے،جو عام طور پر امیر ممالک میں زیادہ ہوتے ہیں کیونکہ ان کی جائیداد کی قیمتیں زیادہ ہوتی ہیں اور وہ انشورنس برداشت کر سکتے ہیں،2021ء میں انتہائی تباہ کن موسمی واقعات نے ان غریب ممالک کو بہت نقصان پہنچایا جنہوں نے کلائمیٹ چینج لانے کا بہت کم کردار ادا کیا پھر بھی مالی لاگت کے علاوہ،موسم کے ان شدید واقعات نے انسانوں کو خوراک کے عدم تحفظ،خشک سالی اور شدید کلائمیٹ چینج میں مبتلا کر دیا ہے،جس کے نتیجے میں بڑے پیمانے پر نقل مکانی اور جانی نقصان ہوا ہے۔
$$$123$$$
جنوبی سوڈان کو خوفناک سیلاب کا سامنا کرنا پڑا جس نے 850,000 سے زیادہ لوگوں کو اپنے ترک وطن مجبور کیا ہے،جن میں سے بہت سے پہلے ہی اندرونی طور پر بے گھر ہو چکے ہیں،اسی طرح مشرقی افریقہ خشک سالی کی زد میں ہے،جو موسمیاتی بحران کی ناانصافیوں کو بے نقاب کر رہا ہے۔
$$$123$$$
2021ء میں یکے بعد دیگرے کچھ آفات آئیں،جیسے کہ سمندری طوفان یاس،جو مئی میں بھارت اور بنگلہ دیش سے ٹکرایا،اور چند دنوں میں 3 بلین ڈالر کے نقصان کا باعث بنا،دیگر واقعات کو سامنے آنے میں مہینوں لگ گئے،جیسے لاطینی امریکہ میں پرانی ندی کا خشک ہونا، جس نے ندی کو جو اس خطے کی معیشت کا ایک اہم حصہ ہے،77 سالوں میں اپنی کم ترین سطح پر دیکھا ہے اور برازیل،ارجنٹائن اور پیراگوئے میں زندگی اور معیشت کو متاثر کیا ہے۔
$$$123$$$
دس سب سے مہنگے واقعات میں سے چار ایشیا میں پیش آئے،جن میں سیلاب اور طوفانوں کی مجموعی مالیت 24 بلین ڈالر تھی۔لیکن شدید موسم کے اثرات پوری دنیا میں محسوس کیے گئے،آسٹریلیا میں مارچ میں آنے والے سیلاب سے 18,000 افراد بے گھر ہوئے اور 2.1 بلین ڈالر کا نقصان ہوا،اور برٹش کولمبیا،کینیڈا میں سیلاب نے 7.5 بلین ڈالر کا نقصان پہنچایا اور 15000 لوگوں کو اپنا گھر بار چھوڑنا پڑا۔
$$$123$$$
امریکہ میں حالیہ سمندری طوفانوں سے متعلق انشورنس اور مالی نقصان کے اعداد و شمار نامکمل ہے،اس لئے اس رپورٹ میں شامل نہیں کیا جا سکتا،لیکن اگلے سال کی تحقیق میں شامل کیا جا سکتا ہے۔
$$$123$$$
تشویشناک بات یہ ہے کہ اس طرح کی کلائمیٹ تباہی اخراج میں تخفیف کے بغیر جاری رہے گی۔انشورنس کمپنی Aon نے خبردار کیا ہے کہ عالمی قدرتی آفات کے 2021ء میں چھٹی بار 100 بلین ڈالر کے بیمہ شدہ نقصان کی حد سے تجاوز کرنے کی توقع ہے۔
$$$123$$$
تمام چھ 2011ء سے ہوئے ہیں اور 2021ء پانچ سالوں میں چوتھا تھا۔رپورٹ میں چاڈ بیسن میں آہستہ آہستہ ترقی پذیر بحرانوں پر بھی روشنی ڈالی گئی ہے،جیسا کہ خشک سالی،جس نے 1970ء کی دہائی کے بعد سے چاڈ جھیل کو 90 فیصد تک سکڑتے دیکھا ہے،اس سے اس خطے میں رہنے والے دنیا کے لاکھوں غریب ترین لوگوں کی زندگیوں اور معاش کو خطرہ ہے۔یہ شدید واقعات سخت کلائمیٹ کارروائی کی ضرورت کو اجاگر کرتے ہیں،پیرس معاہدہ صنعتی دور سے پہلے کی سطح کے مقابلے درجہ حرارت میں اضافے کو 1.5 ڈگری سیلسیس کے اندر رکھنے کا ہدف مقرر کرتا ہے،اس کے باوجود گلاسگو میں COP26 کے نتائج فی الحال اس مقصد کو پورا کرنے کے لئے دنیا کو ٹریک پر نہیں لا رہے ہیں،یہی وجہ ہے کہ بہت سخت فوری کارروائی کی ضرورت ہے۔
$$$123$$$
یہ بھی اہم ہے کہ 2022ء میں سب سے زیادہ کمزور ممالک کو مالی امداد فراہم کرنے کے لئے مزید کوششیں کی جائیں،خاص طور پر غریب ممالک میں موسمیاتی تبدیلیوں سے ہونے والے مستقل نقصانات سے نمٹنے کے لئے ایک فنڈ کا قیام کیا جائے۔ڈاکٹر کیٹ کریمر کرسچن ایڈ کے موسمیاتی پالیسی کے سربراہ کہتے ہیں کہ اس سال کلائمیٹ چینج کی قیمت نہ صرف مالی نقصانات کے لحاظ سے،بلکہ دنیا بھر میں ہونے والی اموات اور نقل مکانی کے لحاظ سے بھی شدید رہی ہے،دنیا کے چند امیر ترین ممالک میں طوفان اور سیلاب ہوں یا چند غریب ترین ممالک میں خشک سالی اور گرمی کی لہریں،کلائمیٹ کے بحران رواں سال پر سخت حملہ کیا ہے اگرچہ COP26 سربراہی اجلاس میں کچھ پیش رفت اچھی معلوم ہوئی تھی لیکن یہ واضح ہے کہ دنیا ایک محفوظ اور خوشحال دنیا کو یقینی بنانے کے راستے پر نہیں ہے۔
$$$123$$$
70ء کی دہائی کے بعد سے سیاست پر جاگیرداروں اور صنعت کاروں کا مکمل قبضہ ہے اور دولت کا عنصر اس قدر حاوی ہو چکا ہے کہ عام آدمی کے لئے کونسلر کی نشست جیتنا بھی ممکن نہیں رہا اور ملک کا اقتدار مکمل طور پر دولت مندوں کے قبضے میں آ چکا ہے۔سابقہ ہوں یا موجودہ تمام حکمران سیاسی جماعتیں دولت کے بل بوتے پر سیاست کر رہی ہیں یہ بات طے شدہ ہے کہ موجودہ نظام کی موجودگی میں ہارس ٹریڈنگ سمیت اکثریت مسائل کا حل ممکن ہی نہیں۔
$$$123$$$
انتخابی نظام میں اصلاحات کرکے سب سے پہلے تو ہر سیاسی جماعت کو پارٹی الیکشن کا پابند کیا جائے اور انتخابات متناسب نمائندگی کی بنیاد پر کرائے جائیں جس سے کوئی ووٹ ضائع نہیں ہو گا اور ملک بھر میں ہر پارٹی کو اس کی مقبولیت کے مطابق نمائندگی ملے گی،متناسب نمائندگی میں دولت کا عنصر سیاست پر اثر انداز نہیں ہو سکے گا اور ہر پارٹی کے منشور کو ووٹ ملے گا اور ہر پارٹی انتخابات سے قبل اپنے امیدواروں کی لسٹ شائع کرے گی اور انتخابات سے دولت کا عمل دخل مکمل طور پر ختم ہو سکے گا موجودہ ہر صوبائی اسمبلی کی نشست کے ایریا کو قومی اسمبلی کی نشست قرار دیا جائے اور ہر قومی اسمبلی کی نشست میں 2 صوبائی اسمبلی کی نشستیں بنائی جائیں تاکہ عوام اپنے منتخب نمائندوں تک رسائی پا سکیں۔
$$$123$$$
سیاست پر دولت مندوں کا مکمل قبضہ ہے،مخصوص خاندان ملک بھر کے ایوان اقتدار پر قابض ہیں اور یہی مخصوص خاندان ہر حکومت میں لبادہ تبدیل کرکے شامل رہتے ہیں اور ان کا مقصد صرف اپنی دولت کا تحفظ ہوتا ہے۔تھانے اور پٹوار خانے پر ان خاندانوں کا مکمل قبضہ ہونے کی وجہ سے یہی مخصوص طبقہ قومی اثاثے اپنے من پسند افراد کو اونے پونے داموں فروخت کرکے لوٹ مار میں مصروف رہتے ہیں ان مخصوص خاندانوں کا مقابلہ کرنا تقریباً ناممکن ہو چکا ہے اور نظام کی تبدیلی سے ہی سیاست سے دولت کا عنصر ختم کیا جا سکتا ہے۔
$$$123$$$
ملک بھر میں برطانیہ کی طرز کا بلدیاتی نظام رائج کرکے ترقیاتی منصوبوں کی تشکیل اور تکمیل بلدیاتی نمائندوں کی ذمہ داری ہو البتہ مقامی ترقیاتی بورڈ میں اس علاقے کے اراکین اسمبلی اور ڈپٹی کمشنرز بھی ممبر ہوں اور ترقیاتی فنڈز ڈپٹی کمشنر کے ذریعے بلدیاتی نمائندوں کی ہدایت کے مطابق خرچ ہوں اس وقت بلدیاتی نظام میں منتخب نمائندوں کو اختیارات حاصل نہیں ہیں۔
$$$123$$$
بلدیاتی انتخابات ہر حالت میں مقررہ وقت پر ہونے چاہئیں اور بلدیاتی اداروں کی مدت 4 سال ہونی چاہئے۔برطانیہ طرز کا نظام ہی بنیادی عوامی مسائل کے حل کے لئے ضروری ہے یہی نظام ملک بھر میں یکساں نافذ کرکے تمام ناظمین کا براہ راست انتخاب ہونا چاہئے۔ بلدیاتی نظام کو ایسا آئینی تحفظ دیا جائے کہ حکومت کی تبدیلی کے باوجود بلدیاتی نمائندے بااختیار رہ کر اپنی آئینی مدت ہر صورت پوری کریں اور اس نظام کو وفاقی و صوبائی حکومت نہ چھیڑ سکے۔
$$$123$$$
اپوزیشن اور حکومت مل کر متفقہ آئینی ترمیم کے ذریعے بلدیاتی نظام کو مکمل تحفظ بھی دیں اور بروقت انتخابات ہونے چاہئیں۔وطن عزیز میں انتخابی،عدالتی اور انتظامی نظام مکمل طور پر ناکام ہو چکا ہے لہٰذا موجودہ نظام میں رہتے ہوئے عوام کو ریلیف نہیں مل سکتا اس کے لئے ضروری ہے کہ سب سے پہلے تو ملک کے ہر ڈویژن کو انتظامی صوبہ بنایا جائے۔سندھ، پنجاب اور کے پی اور بلوچستان کو رقبے کے لحاظ سے فی ایک کروڑ آبادی کو ایک انتظامی صوبہ بنایا جائے اور انتظامی صوبوں کا نام لسانی بنیاد پر نہ ہو کیونکہ صوبوں کے نام لسانی بنیادوں پر ہونے کی وجہ سے ہم بدقسمتی سے اب تک ایک قوم نہیں بن پائے ہر ایک کروڑ کی آبادی کو انتظامی صوبہ بنا کر وہاں ہائی کورٹ اور سپریم کورٹ بنچ کا قیام عمل میں لایا جائے اور ججوں کی تعداد دوگنی کر دی جائے تاکہ عوام کو ان کی دہلیز پر انصاف مل سکے اور قانون سازی کرکے دیوانی مقدمات ایک سال اور فوجداری مقدمات 6 ماہ اور نیب کے مقدمات کا فیصلہ بھی ایک سال میں ہو جانا چاہئے اور جب تک ملزم عدالت میں باقاعدہ ”مجرم“ ثابت نہ ہو جائے اس وقت تک اس کی گرفتاری کسی صورت نہیں ہونی چاہئے۔
$$$123$$$
ہائی کورٹ اور سپریم کورٹ بھی اپیل پر 3 ماہ میں فیصلہ کر دیں۔انصاف میں تاخیر بھی ایک جرم ہے،ہر یونین کونسل کی سطح پر مجسٹریٹ عدالتیں قائم کی جائیں ہر انتظامی صوبہ کو آبادی کے تناسب سے وفاق کی جانب سے براہ براست ترقیاتی فنڈز ملنے چاہئیں اس وقت عدالتی نظام ایسا ہے کہ لوگ دور دراز دیہات سے ہائی کورٹ میں پیشی کے لئے سینکڑوں کلو میٹر کا فاصلہ طے کرکے کئی گھنٹوں بعد جب عدالت پہنچتے ہیں تو ان کے کیس کاز لسٹ میں آخری نمبروں پر ہونے کی وجہ سے کیس کی شنوائی ہوئے بغیر اگلی تاریخ دے دی جاتی ہے۔
$$$123$$$
قومی معاملات اور عوام کی فلاح و بہبود کے لئے تمام جماعتوں کو یکجہتی کا مظاہرہ کرتے ہوئے ایسے مسودے پر دستخط کرنا ہوں گے جس سے فوری طور پر ملک میں انتظامی‘عدالتی اور بلدیاتی نظام تبدیل ہو سکے اس وقت جو بلدیاتی نظام رائج ہے وہ آدھا تیتر‘آدھا بٹیر ہے۔ اختیارات و وسائل بلدیاتی نمائندوں کے پاس ہوں اور ان کے ایم این اے‘ایم پی اے و سینٹرز میونسپل کارپوریشن‘ڈسٹرکٹ کونسل و تحصیل کونسل کے ممبر ہوں اور مقامی طور پر تمام ترقیاتی کاموں کی منظوری مقامی حکومتوں کے ذمہ ہو جس کے فنڈز کا استعمال مقامی ڈپٹی کمشنرز کے ذریعے ہونا چاہئے۔
$$$123$$$
کراچی،لاہور،ملتان،بہاولپور،فیصل آباد،ڈیرہ غازی خان،ڈیرہ اسماعیل خان،سرگودھا،بنوں،پشاور،مردان،ایبٹ آباد سمیت بڑے شہروں کو میونسپل کارپوریشن کا درجہ دیا جائے اور اسی تناسب سے انہیں فنڈز کی فراہمی ممکن بنائی جائے تاکہ بڑے شہروں کے مسائل حل ہو سکیں صرف کراچی ہی نہیں بلکہ اس وقت ملک کے تمام بڑے شہر مسائل کی آماج گاہ بن چکے ہیں جہاں پینے کا صاف پانی بھی عوام کو میسر نہیں اور سیوریج‘صفائی ستھرائی کے گھمبیر مسائل ہیں۔
$$$123$$$
حکومت اور اپوزیشن کی تمام جماعتیں وسیع ترین قومی مفاد میں بلدیاتی‘ انتخابی‘انتظامی اور عدالتی نظام میں تبدیلی کے لئے ایک میز پر بیٹھیں اور ایسا مسودہ متفقہ طور پر منظور کریں جس سے نظام تبدیل ہو اور عوام کے مسائل ان کی دہلیز پر حل ہوں‘عوام کو سستا اور فوری انصاف مل سکے اور وزیر اعظم عمران خان نے شفاف ووٹنگ کے لئے جن تبدیلیوں کا عزم کیا ہے اس کے لئے تمام جماعتیں حکومت کے ساتھ بیٹھ کر ایسا نظام متعارف کرائیں کہ ملک میں شفاف ترین انتخابات ہوں اور ہارنے والے بھی نتائج کو تسلیم کریں۔
$$$123$$$
سندھ اسمبلی میں بلدیاتی نظام کا قانون منظور کیا گیا جس پر اپوزیشن کی تمام جماعتوں نے اعتراض کرتے ہوئے احتجاج کیا۔جماعت اسلامی کراچی میں انتہائی اہم حیثیت کی حامل جماعت ہے جس کے ماضی میں دو بار سٹی میئر/ ناظم بن چکے ہیں۔پہلے ضیاء الحق کے دور حکومت میں عبدالستار افغانی مرحوم میئر کراچی بنے اور پھر جنرل مشرف کے دور حکومت میں نعمت اللہ مرحوم کراچی کے ناظم بنے۔
$$$123$$$
جماعت اسلامی نے بلدیاتی نظام میں تبدیلی کی خاطر کئی روز سے سندھ اسمبلی کے سامنے دھرنا دے رکھا ہے اور اب سندھ حکومت کے وزراء نے جماعت اسلامی کراچی کے امیر حافظ نعیم الرحمان سے ملاقات کرکے مشترکہ کمیٹی تشکیل دی ہے اور پیپلز پارٹی کے وزراء نے جماعت اسلامی سے دھرنا موٴخر کرنے کی درخواست کی جس پر جماعت اسلامی نے دھرنا جاری رکھ کر مذاکراتی کمیٹی کی تشکیل کی ہے۔
$$$123$$$
پیپلز پارٹی کو چاہئے کہ جماعت اسلامی کے تمام جائز مطالبات فوری طور پر منظور کرکے بلدیاتی قانون میں ترمیم لائے تاکہ کراچی میں بھی ناظمین براہ راست عوام کے ووٹوں سے منتخب ہوں اور بلدیاتی نمائندوں کو جنرل مشرف کے دور کی طرح کے اختیارات ملنے چاہئیں ایسا کرنے میں پیپلز پارٹی کو بھی فائدہ ہے اور بلاوجہ اس معاملے کو متنازع نہ بنایا جائے کیونکہ کراچی کے بلدیاتی نظام کے متعلق تمام اپوزیشن جماعتوں کو اعتراضات ہیں اور اگر اس معاملے کو پرامن طریقے سے حل نہ کیا گیا تو خدشہ ہے کہ اس معاملے پر بدامنی پیدا ہو جائے جس سے صوبے اور ملک کو نقصان ہو گا۔
$$$123$$$
خیبر پختونخواہ میں اگر ناظمین کا انتخاب براہ راست عوام کے ووٹوں سے ہوا ہے اور عوام نے اپنے نمائندے خود منتخب کئے ہیں تو ایسا سندھ میں کیوں نہیں ہو سکتا؟میرے خیال میں کچھ لوگ جان بوجھ کر پیپلز پارٹی کی اعلیٰ قیادت کو اس معاملے میں غلط آگاہی دے کر پارٹی کو بدنام کر رہے ہیں اگر سندھ میں بھی ناظمین کا براہ راست عوام کے ووٹوں سے انتخاب ہو اور ناظمین بااختیار ہوں تو اس سے پیپلز پارٹی کو ہی فائدہ ہو گا۔
$$$123$$$
سندھ بھر میں ان کے بااختیار ناظمین ہی لوگوں کی خدمت کرکے پارٹی کے لئے اہم کردار ادا کر سکتے ہیں۔سندھ بھر میں بااختیار ناظمین بیوروکریسی کی محتاجی کے بغیر آزادی سے کام کر سکیں گے اور اس سے پیپلز پارٹی کو دور رس فوائد حاصل ہوں گے یہاں سیاست و جمہوریت کو دولت کے ہاتھوں محصور کر دیا گیا ہے اور سیاست پر چند خاندانوں نے اپنا گہرا قبضہ جمایا ہوا ہے اور اس مخصوص حصار سے کسی بھی طور پر اختیارات‘اقتدار اور وسائل کو نکلنے نہیں دیا جا رہا۔
$$$123$$$
دنیا بھر میں کامیاب ترین طرز حکومت مقامی حکومتوں کا نظام ہے جس کے تحت ضلع‘تحصیل اور یونین کونسل کی سطح پر نمائندے منتخب کرکے عوام کے اکثریت مسائل کو ان کی دہلیز پر حل کرنے کی بھرپور کوشش کی جاتی ہے اور اختیارات کو انتہائی نچلی سطح تک منصفانہ تقسیم سے وفاقی و صوبائی حکومتیں بہت سے مسائل سے آزاد رہتی ہیں۔بلدیاتی نظام فعال کرنے سے ترقیاتی فنڈز اور کئی اختیارات نچلی سطح پر تفویض کرنا پڑتے اور ان پارٹیوں کے ایم پی اے‘ایم این اے اور سینیٹرز کو مخصوص ”ترقیاتی فنڈ“ نہیں مل پاتا یہاں اس بات کا ذکر بہت ضروری ہے کہ ایم این اے‘ایم پی اے اور سینیٹرز کے ترقیاتی فنڈ میں قانونی طور پر بھی فنڈ کا 10 فیصد متعلقہ رکن اسمبلی کو کمیشن ملتا ہے مگر میرے خیال میں کوئی بہت ہی سادہ اور قناعت پسند سیاستدان ہی ہو گا جو اس 10 فیصد کمیشن پر اکتفا کرے کیونکہ یہاں تو اپنے ترقیاتی فنڈز کا 50-60 فیصد کا طریقہ کار رائج ہے اور اس کے علاوہ سرکاری افسران‘ایکس ای این و متعلقہ سرکاری عملہ بھی کم و بیش 15-20 فیصد حصہ لیتا ہے یعنی اس طریقہ کار کے تحت ترقیاتی فنڈ کا 30 فیصد تک بمشکل منصوبوں پر خرچ ہوتا ہے اور اس قدر بھاری کمیشن کے بعد ٹھیکیدار کس معیار کا کام کرے گا؟
$$$123$$$
اس بات کا بخوبی اندازہ لگایا جا سکتا ہے جب سیاستدانوں کے منہ کو یہ ترقیاتی فنڈز کا کمیشن لگا ہو تو اس صورتحال میں کونسا شریف انسان آمدنی کا یہ سنہرا ذریعہ کسی اور کو تفویض کرنے کی حمایت کر سکتا ہے۔
$$$123$$$
جمہوریت کی علمبردار بڑی سیاسی جماعتیں کہنے کو تو جمہوریت رائج کرنا چاہتی ہیں مگر عملی طور پر جمہوری ڈکٹیٹرشپ رائج ہے۔بڑی سیاسی جماعتیں اپنا پارٹی الیکشن ہی نہیں کراتی بلکہ پارٹیوں کو اپنی ذاتی جاگیر کے طور پر چلایا جا رہا ہے تو یہ لوگ ملک میں حقیقی جمہوریت کس طرح رائج کر سکتے ہیں؟جنرل پرویز مشرف بے شک فوجی حکمران تھے مگر انہوں نے اپنے دور اقتدار میں باقاعدگی سے بلدیاتی انتخابات منعقد کرائے اور ملک بھر میں اختیارات کو ضلع‘تحصیل اور یونین کونسل کو تفویض کیا ان کے دور حکومت میں ریکارڈ ترقیاتی کام ہوئے اور کسی ایم این اے‘ایم پی اے یا سینیٹرز کو ترقیاتی فنڈ نہیں دیا گیا بلکہ ترقیاتی فنڈز کا استعمال مقامی حکومتوں کے ذریعے کیا گیا جس سے ملک میں تعمیر و ترقی کے نئے دور کا آغاز ہوا اور عوام کافی حد تک مطمئن تھے۔
$$$123$$$
جنرل مشرف کے دور میں ہی اس قدر فعال بلدیاتی نظام تھا کہ کراچی کے ناظم کو ایشیاء کے بہترین ناظم کا ایوارڈ ملا۔
$$$123$$$
صوبائی حکومتوں کو چاہئے کہ اپنے زیادہ تر اختیارات و وسائل کی نچلی سطح پر منصفانہ تقسیم کرکے خود دیگر اہم امور کی جانب توجہ مرکوز کرے اور قومی سطح پر پالیسیوں کی تشکیل و عملدرآمد کی جانب زیادہ لگن سے کام ہونا چاہئے۔میڈیا کو چاہئے کہ بلدیاتی انتخابات کے جلد از جلد انعقاد کے لئے بھرپور میڈیا مہم چلائے اور وفاق و صوبوں میں براجمان سیاسی جماعتوں سے جواب طلبی کرنے کے ساتھ ساتھ انتخابی مہم میں کئے گئے وعدوں پر عملدرآمد کے بارے میں دریافت کیا جائے۔
$$$123$$$
بلدیاتی انتخابات کا جلد از جلد انعقاد ہی عوام کے مسائل میں نمایاں کمی کا ضامن بن سکتا ہے اس کے علاوہ ایم این اے‘ایم پی اے اور سینیٹرز کے ترقیاتی فنڈز پر مکمل طور پر پابندی ہونی چاہئے اور سارا ترقیاتی فنڈ بلدیاتی حکومتوں کے ذریعے استعمال کیا جائے البتہ ہر ضلع و تحصیل کے ترقیاتی بورڈ میں مقامی ایم این اے‘ایم پی اے اور سینیٹرز کو شامل کیا جائے اور یہ بورڈ صرف مقامی ترقیاتی منصوبوں کی منظوری دے کر ان کی نگرانی کرنے کا مجاز ہو۔
$$$123$$$
ترقیاتی منصوبوں میں استعمال ہونے والے تمام فنڈز کے اجراء و استعمال کا اختیار مقامی ڈی سی او‘ڈپٹی کمشنرز کو ہونا چاہئے۔
$$$123$$$
اس نظام سے ملک بھر میں ترقیاتی منصوبوں کی معیاری تکمیل کو یقینی بنایا جا سکتا ہے۔کراچی جیسے میگا سٹی کی حالت زار یہ ہے کہ جس علاقے کی جانب سفر کے لئے نکلیں تو سڑکیں ٹوٹ پھوٹ کا شکار ہیں۔نئے منصوبوں کا آغاز تو درکنار گزشتہ مقامی حکومتوں کے نظام کے تحت بننے والے منصوبوں کی دیکھ بھال نہ ہونے کی وجہ سے بھی سڑکیں اور پل خستہ حالی کا شکار ہیں۔
$$$123$$$
کہیں پر بھی اسٹریٹ لائٹس کا وجود نہیں ہے۔ کراچی کے بڑے بڑے کاروباری علاقوں میں گندگی و غلاظت کے ڈھیر لگے ہوئے ہیں۔مقامی حکومتوں کا نظام نہ ہونے کے باعث سرکاری افسران فنڈز نہ ہونے یا دیگر حیلوں بہانوں سے شہر کی حالت مزید ابتر بنا رہے ہیں اور میرے خیال میں یہی حالت تمام چھوٹے بڑے شہروں کی ہے جہاں مقامی نمائندے نہ ہونے کے باعث سرکاری افسران بے لگام ہو چکے ہیں اور اپنی مرضی مطابق صفائی‘ستھرائی اور دیگر بنیادی مسائل کے حل کی جانب توجہ دیتے ہیں۔
$$$123$$$
بلاشبہ جوڈیشل کمیشن کا کثرت رائے سے لاہور ہائی کورٹ کی جسٹس عائشہ ملک کو سپریم کورٹ میں بطور جسٹس مقرر کرنے کی منظوری دینا ایک احسن عمل ہے جس سے اعلیٰ عدلیہ میں خواتین کی نمائندگی ہو گی۔جسٹس عائشہ ملک ملکی تاریخ میں عدالت عظمیٰ کی پہلی خاتون جسٹس ہوں گی۔
$$$123$$$
چیف جسٹس گلزار احمد کی سربراہی میں سپریم جوڈیشل کمیشن کا اجلاس ہوا جس میں لاہور ہائی کورٹ کی جسٹس عائشہ ملک کی سپریم کورٹ میں تقرری کے معاملے پر غور کیا گیا۔جوڈیشل کمیشن کے 5 اراکین نے ان کے حق میں ووٹ دیا اور 4 اراکین نے مخالفت کی۔یاد رہے کہ جسٹس عائشہ ملک کی تعیناتی میں سینیارٹی کے حوالے سے ایک تنازع نے بھی جنم لیا اور وکلا نے احتجاجی ہڑتال تک کی دھمکی تک دے ڈالی۔
$$$123$$$
بہرحال جسٹس عائشہ ملک کی تعیناتی ایک مثبت روایت ہے کہ معمول سے ہٹ کر بہت سی خواتین نے وکالت کے شعبے میں قدم رکھا ہے ایسی مثال ان کی ہمت افزائی کا باعث بنے گی۔جسٹس عائشہ ملک نے ہی پاکستان میں ٹو فنگر ٹیسٹ کو کالعدم قرار دیا۔جسٹس عائشہ ملک کی سپریم کورٹ میں تعیناتی کی سفارش کے بعد پاکستان کی اعلیٰ ترین عدلیہ میں پہلی خاتون جج کی تعیناتی کا راستہ ہموار ہو گیا ہے۔
$$$123$$$
پارلیمانی کمیٹی سے منظوری کے بعد وہ پاکستان کی اعلیٰ ترین عدلیہ میں جج بننے والی پہلی خاتون ہونے کا اعزاز حاصل کر لیں گی۔اس فیصلے کے بعد ٹوئٹر سمیت پاکستانی سوشل میڈیا پر جسٹس عائشہ ملک کا نام ٹاپ ٹرینڈ رہا۔زیادہ تر صارفین پہلی خاتون جج کی نامزدگی پر خوشی کا اظہار کرتے دکھائی دیے۔پاکستان کی انسانی حقوق سے متعلق وفاقی وزیر شیریں مزاری نے ٹوئٹر پر لکھا،”پاکستان میں خواتین کے لئے آگے کی سمت ایک اور اہم قدم۔
$$$123$$$
پاکستان سپریم کورٹ میں پہلی خاتون جج۔جسٹس عائشہ ملک کو مبارک باد،لاہور ہائی کورٹ کے جج کے طور پر ان کا ریکارڈ مثالی ہے۔سپریم کورٹ میں خاتون جج کی تعیناتی کا یہ پہلا قدم ہے اور کئی دیگر انتہائی قابل خواتین جج بھی موجود ہیں۔“نوبل انعام یافتہ ملالہ یوسفزئی کے والد ضیا الدین یوسفزئی نے ٹویٹ کیا،”جسٹس عائشہ ملک کو مبارک،آپ نے تاریخ رقم کر دی ہے۔
$$$123$$$
جرمنی اور امریکہ سمیت متعدد ممالک کے سفیروں اور سفارت خانوں کی جانب سے بھی اس خبر پر خوشی کا اظہار کیا گیا۔اسلام آباد میں تعینات جرمن سفیر برن ہارڈ شلیگ ہیک نے ٹویٹ کیا،”ہمیں پاکستان جوڈیشل کمیشن کی طرف سے عائشہ ملک کی سپریم کورٹ میں پہلی خاتون جج کے طور پر نامزدگی پر بہت خوشی ہے۔جسٹس عائشہ اور قانون سے وابستہ تمام افراد کو مبارک باد۔
$$$123$$$
یہ تاریخی لمحہ ہے اور پاکستان میں خواتین قانون دانوں کے لئے ایک روشن نظیر ہے۔“جسٹس عائشہ اے ملک لاہور ہائیکورٹ کے 40 معزز جج صاحبان میں شامل صرف دو خاتون ججوں میں سے ایک ہیں۔پاکستان میں خواتین وکلا کے یکساں مواقع کیلئے کام کرنے والے گروپ‘ویمن ان لا‘ کے مطابق محض 15 فیصد خواتین جج پاکستان کی عدلیہ کا حصہ ہیں۔جسٹس عائشہ ملک نے اپنی ابتدائی تعلیم کراچی گرائمر سکول سے اور ایل ایل ایم کی ڈگری امریکہ کے ہارورڈ لا سکول سے حاصل کی جس کے بعد انہوں نے واپس کراچی آ کر اپنی عدالتی پریکٹس کا آغاز کیا۔
$$$123$$$
کراچی میں قائم فخر الدین جی ابراہیم اینڈ کو کے سینئر پارٹنر زاہد ایف ابراہیم کی جسٹس عائشہ اے ملک سے پہلی ملاقات 1997ء میں اس وقت ہوئی تھی جب وہ انٹرویو دینے آئیں تھیں۔اگلے چار سال جسٹس عائشہ ملک نے زاہد ایف ابراہیم کے والد اور سینئر ایڈووکیٹ سپریم کورٹ فخر الدین جی ابراہیم،جو بعد میں گورنر سندھ بھی تعینات ہوئے،کے زیر سایہ کام کیا۔
$$$123$$$
زاہد ابراہیم کہتے ہیں کہ ’عائشہ بے لاگ اور اپنی بات کہنے والوں میں سے ہیں۔‘ان کا مزید کہنا تھا کہ ’عرف عام میں جسے قانون کی حکمرانی کہا جاتا ہے عائشہ اس کی بنیاد پر کارفرما ہیں اور ہمیشہ سے ہی ان میں کھرا رہنے کی خواہش رہی ہے۔‘ذاتی زندگی میں عائشہ مصوری سے محظوظ ہوتی ہیں اور خاص طور پر منی ایچر آرٹ کو پسند کرتی ہیں۔اس کے علاوہ وہ پالتو جانور رکھنے کی بھی شوقین ہیں۔
$$$123$$$
ایک حاضر سروس جج جو اپنا نام ظاہر نہیں کرنا چاہتے اور جسٹس عائشہ کو ابتدائی دنوں سے جانتے ہیں،نے بتایا کہ جسٹس عائشہ کی ایک پالتو بلی بھی ہے اور جس چیز کے بارے میں وہ بہت پُرجوش ہیں۔’حتیٰ کہ آپ انھیں کاغذ تک ضائع کرتے نہیں دیکھیں گے۔وہ استعمال شدہ کاغذ بھی سنبھال لیتی ہیں اور بعد ازاں ذاتی استعمال کے لئے اسے ڈائری کی شکل میں جلد کروا لیتی ہیں۔
$$$123$$$
‘2001ء میں جسٹس عائشہ ملک شادی کے بعد لاہور آ گئیں اور یہاں اپنی وکالت جاری رکھی اور 2012ء میں وہ لاہور ہائیکورٹ میں بطور جج تعینات ہوئیں۔جسٹس عائشہ ملک اب ایک ایسے نظام کا حصہ ہیں جہاں مردوں کے مقابلے میں خواتین کی تعداد آٹے میں نمک کے برابر ہے۔2014ء میں جسٹس عائشہ کی عدالت میں ایک وکیل کا لائسنس جج صاحبہ کے ساتھ بدتمیزی سے پیش آنے کی بنا پر معطل کر دیا گیا تھا۔
$$$123$$$
میڈیا اطلاعات کے مطابق وکیل نے ’توہین آمیز زبان‘ استعمال کی تھی۔جسٹس عائشہ ملک کے ساتھی جج کا مزید کہنا تھا کہ مرد وکلا اکثر اوقات ان کے ساتھ بدتمیزی کے ساتھ پیش آتے ہیں۔ تاہم جسٹس عائشہ خواتین کو پیشہ قانون میں بااختیار بنانے کیلئے ہر دم کوشاں رہتی ہیں۔2016ء سے سالانہ پنجاب خواتین ججز کانفرنس منعقد کروانے میں ان کا کردار مرکزی نوعیت کا رہا ہے۔
$$$123$$$
اب تک ان کے صادر کیے گئے 99 فیصلے خواتین کے حقوق کے لئے ان کی کاوشوں کا منہ بولتا ثبوت ہیں۔
$$$123$$$
جسٹس عائشہ ملک کی میراث محض صنفی مساوات کے لئے سعی تک محدود نہیں بلکہ وہ بطور ایسی جج بھی اپنی پہچان بنا چکی ہیں جو طاقتور حلقوں کے خلاف ایسے دبنگ فیصلے صادر کرنے سے نہیں ڈرتیں جن کی بدولت ان حلقوں میں سراسیمگی پھیل جاتی ہے۔پاکستان سپریم کورٹ کی تاریخ میں ابھی تک کوئی خاتون چیف جسٹس کے عہدے پر فائز نہیں ہو پائی ہیں اور نہ ہی لاہور ہائیکورٹ میں ایسی کوئی مثال ملتی ہے حالانکہ پہلی خاتون جج کی تعیناتی 1974ء میں ہوئی تھی۔
$$$123$$$
پاکستان میں مرد ججوں کے مقابلے میں خواتین جج کی تعداد ناکافی ہے،اقلیتی فرقوں سے وابستہ مرد و خواتین بھی تاریخ پاکستان میں اس عہدے پہ بہت کم فائز ہوتے ہیں۔حال ہی میں پہلی بار دو ہندو خواتین پاکستانی ججوں میں شامل ہوئی ہیں۔سابق جج لاہور ہائیکورٹ جسٹس (ر) ناصرہ اقبال نے کہا ہے کہ جسٹس عائشہ ملک کے سپریم کورٹ کے جج بننے سے عالمی سطح پر پاکستان کا مثبت تاثر ابھرے گا،پاکستان کے سوا تمام سارک ممالک میں سپریم کورٹ میں خاتون ججز تعینات ہیں،74 برسوں میں کوئی خاتون جج سپریم کورٹ میں تعینات نہیں ہوئی،پہلی دفعہ جسٹس عائشہ ملک سپریم کورٹ میں جج کیلئے نامزد ہوئی ہیں،پاکستان کی آدھی آبادی عورتوں پر مشتمل ہے جسٹس عائشہ ملک ان کی دل کی بات کر سکتی ہیں،جسٹس عائشہ ملک آئین کے علاوہ کارپوریٹ لاء بھی سمجھتی ہیں۔
$$$123$$$
لاہور ملک کا دوسرا بڑا جب کہ ملک کے سب سے بڑے صوبہ پنجاب کا سب سے بڑا شہر اور صوبائی دارالحکومت ہے خصوصاً صوبہ پنجاب کے دور دراز علاقوں میں سابق حکومت کے پروپیگنڈا کے نتیجے میں یہ تاثر عام پایا جاتا ہے کہ لاہور کو گویا پیرس بنا دیا گیا ہے اور اس مقصد کے لئے صوبے کے تمام وسائل صوبائی دارالحکومت پر خرچ کئے جاتے رہے ہیں لیکن اہل لاہور سے پوچھا جائے تو حقیقت حال یہ سامنے آتی ہے کہ یہاں عام شہری کی زندگی اجیرن ہے محض میٹرو بس اور اورنج لائن ٹرین پر اندھا دھند سرمایہ خرچ کرنے سے شہریوں کے مسائل حل نہیں ہو جاتے”اور بھی غم ہیں محبت کے سوا“ مصداق زندہ دل کہلانے والے شہر لاہور کو بے شمار دیگر مسائل کا بھی سامنا ہے۔
$$$123$$$
لاہور جو کبھی باغوں کا شہر کہلاتا تھا آج سموگ سے دوچار اور آلودگی میں دنیا بھر میں سرفہرست قرار دیا جا رہا ہے جہاں لوگوں کے لئے سانس لینا دشوار اور عام شہری اس آلودگی کے سبب بے شمار مسائل سے دوچار ہے۔پنجاب میں جو بھی حکومت آئی اس نے لاہور کے لاہور شہریوں کو خواب تو بہت دکھائے مگر ان خوابوں کی تعمیر کے لئے اہل لاہور ہنوز ترس رہے ہیں۔
$$$123$$$
جماعت اسلامی جسے یہ اعزاز حاصل ہے کہ اس میں سرمایہ دار ہیں نہ جاگیردار اس کی قیادت بھی معاشرے کے نچلے اور متوسط طبقہ سے تعلق رکھتی ہے یوں یہ جماعت حقیقی معنوں میں عام آدمی کی نمائندگی کرتی ہے اس کی قیادت عوام کے اندر رہتی ہے لوگوں کے مسائل و مشکلات سے بخوبی آگاہ بھی ہے اور ان کے حل کے لئے کوشاں بھی رہتی ہے۔جماعت اسلامی لاہور کی قیادت نے ”روڈ کارواں“ کی صورت میں سیکرٹری جنرل جماعت اسلامی پاکستان امیر العظیم،امیر جماعت اسلامی وسطی پنجاب محمد جاوید قصوری،امیر جماعت اسلامی لاہور ذکر اللہ مجاہد،سیکرٹری جنرل انجینئر اخلاق احمد،نائب امراء چوہدری محمود الاحد،ضیاء الدین انصاری،ملک شاہد اسلم،وقار ندیم وڑائچ،حاجی ریاض الحسن،ڈپٹی سیکرٹری احمد سلمان بلوچ،امرائے علاقہ عبدالعزیز عابد،مرزا شعیب یعقوب،ڈاکٹر محمود خان،خالد احمد بٹ،سیف الرحمن،صدر جے آئی یوتھ لاہور عبداللہ ایڈووکیٹ،گروپ لیڈر،جماعت اسلامی لاہور خلیق احمد بٹ،شاہد نوید ملک،جبران بٹ،ملک منیر احمد،عدنان ملک،اشفاق چغتائی،جہانگیر خان،مستقیم معین،فیض الباری،عمر حیات باجوہ،خالد صدیقی،احمد رضا بٹ،اے ڈی کاشف،عامر نور خان سمیت ہزاروں افراد نے گزشتہ کم و بیش 2 برس سے عوامی مسائل کو اُجاگر کرنے اور ان کے حل کی جدوجہد کی خاطر ”اب جاگ میرے لاہور“ کے عنوان سے تحریک برپا کر رکھی ہے۔
$$$123$$$
امیر جماعت اسلامی لاہور میاں ذکر اللہ مجاہد کا کہنا ہے کہ مسلم لیگ ن اور پی ٹی آئی کے حکمرانوں نے 2 لاہور بنا دیئے ہیں۔لاہور کے لوگ حکومت کو سب سے زیادہ ٹیکس دینے کے باوجود بنیادی سہولیات سے محروم ہیں۔سرمایہ داروں اور امیروں کے لاہور میں سکیورٹی،پینے کا صاف پانی اور سڑکوں سمیت ہر بنیادی سہولت موجود ہے۔متوسط اور عام آدمی کیلئے لاہور میں کوئی سہولت موجود نہیں ہے۔
$$$123$$$
شہر کی چند بڑی سوسائٹیوں کے علاوہ لاہور کی دیگر سڑکیں ٹوٹ پھوٹ کا شکار ہیں،اصل لاہور میں کوڑے کے ڈھیر،سڑکیں ٹوٹی،سیوریج ملا پانی،گیس کی لوڈ شیڈنگ،سٹریٹ کرائم سمیت دیگر ہر مشکل اور پریشانی موجود ہے۔حکومت کا منی بجٹ غریبوں کیلئے خودکش حملہ ہے۔مہنگائی کے ہوشربا طوفان نے عوام کو فاقوں اور خودکشیوں پر مجبور کر دیا ہے۔حکمران طبقہ منی بجٹ پاس کرکے مہنگائی کی چکی میں پسی عوام کی قبر کھود رہا ہے۔
$$$123$$$
منی بجٹ سے ہر پاکستانی متاثر ہو گا،منی بجٹ میں 500 ارب کے ٹیکس لگائے جا رہے ہیں۔
$$$123$$$
نااہل حکومتی ٹیم منی بجٹ پاس کرانے کیلئے چھوٹے وعدوں اور طفل تسلیوں سے پوری قوم کو بیوقوف بنانے کی کوشش کر رہی ہے۔منی بجٹ کے بعد اشیاء خوردونوش سمیت 1700 اشیاء کی قیمتوں میں ہوشربا اضافہ ہو گا۔ایک سال میں بجلی کی قیمت میں 18 روپے 17 پیسے،پیٹرول کی قیمت میں 41،گھی 51 جبکہ کوکنگ آئل کی قیمت میں 54 روپے سمیت دیگر اشیاء ضروریہ کی قیمتوں میں ریکارڈ اضافہ کیا ہے۔
$$$123$$$
حکمرانوں نے آٹے کی قیمت میں 200 فیصد اضافہ کرکے غریب آدمی سے 2 وقت کی روٹی بھی چھین لی ہے۔ناظمہ حلقہ خواتین جماعت اسلامی لاہور ڈاکٹر ذبیدہ جبیں،نائب ناظمہ لاہور عظمی عمران،راشدہ شاہین،راحیلہ انجم اور انیلا محمود نے کہا ہے کہ ایک کروڑ سے زائد آبادی والا تاریخی شہر لاہور بدترین مسائل کا شکار ہے۔شہری بنیادی سہولتوں سے محروم ہے۔شہر لاہور کے گھمبیر مسائل فضائی آلودگی،ٹرانسپورٹ کی عدم دستیابی،گیس لوڈ شیڈنگ،ٹریفک مسائل،چوری ڈکیتی،ٹوٹی سڑکیں،گندگی،اُبلتے گٹر،منشیات فروشی اور خواتین کے تحفظ کے لئے اُٹھائے جانے والے اقدامات اور نئے قوانین بننے کے باوجود جرائم میں کمی نہیں ہو سکی بلکہ گزشتہ برس کی بہ نسبت 2021ء میں جرائم میں اضافہ ہوا۔
$$$123$$$
2021ء کے دوران لاہور کی ماتحت عدالتوں میں 100 سے زائد خواتین کے قتل کے مقدمات سماعت کے لئے پیش ہوئے اور لاہور میں آخری ساڑھے 4 ماہ میں 48 خواتین کو قتل کیا گیا۔مقتول خواتین میں کم سن بچیاں اور معمر خواتین بھی شامل ہیں۔جماعت اسلامی حلقہ خواتین ”اب جاگ میرے لاہور“ مہم کے دوسرے مرحلے میں خواتین و بچوں کے مسائل کے حل کیلئے باقاعدہ عوامی جدوجہد کا آغاز کر رہی ہے۔
$$$123$$$
لاہور میں ہزاروں ٹن روزانہ پیدا ہونے والے کوڑے کو تلف کرنے کیلئے کوئی موٴثر نظام موجود نہیں ہے۔ماضی میں صاف پانی کی کمپنی بنائی گئی تھی جو کرپشن اور سکینڈل کی نذر ہو چکی ہے۔بدقسمتی سے نااہل سابقہ اور ناسمجھ موجودہ حکمرانوں نے عوام کے بنیادی مسائل کو حل کرنے کی بجائے من پسند پراجیکٹس پر عوامی پیسہ پانی کی طرح بہایا لیکن اس تاریخی شہر کے تاریخی ورثے کو محفوظ نہیں کر سکے یہ پارکس و تفریحی مقامات،منشیات فروشوں کی آماجگاہ ہونے کے ساتھ ساتھ صفائی و خوبصورتی سے محروم ہیں عوام کے مسائل حل کرنے کی بجائے ان میں کئی گنا اضافہ کر دیا گیا ہے۔
$$$123$$$
نئے سال 2022ء کا آغاز منی بجٹ اور ہوشربا مہنگائی سے ہو چکا ہے۔ستم در ستم گزرے 2021ء کے جاتے جاتے پٹرولیم مصنوعات میں فی لیٹر 4 روپے کا اضافہ کرکے نئے سال کا تحفہ دیا۔وزیر اعظم درست کہتے ہیں کہ خاموش انقلاب آ رہا ہے واقعی معاشی بدحالی،بدترین اقتصادی صورتحال نے ہمیں خانہ جنگی کے دہانے پر لا کھڑا کیا ہے اگر اب بھی ہمارے حکمرانوں نے اس کی آہٹ پر کان نہ دھرے تو خدا نخواستہ ملک کو تباہی کی طرف جانے سے کوئی نہیں روک سکتا۔
$$$123$$$
اللہ رب العزت قرآن کریم کی سورت بقرة میں فرماتا ہے کہ یہود و نصاری تم سے کبھی راضی نہیں ہوں گے یہاں تک کہ تم ان کے مذہب کی اتباع کر لو۔آج جدید دنیا کے حالات اور اس میں مسلمانوں کی حالت زار اس بات کی کھل کر گواہی دے رہی ہے کہ اللہ کا کلام برحق ہے۔
$$$123$$$
نائن الیون کے ڈرامے کے بعد جس وقت امریکہ نے افغانستان پر دھاوا بولنے کے لئے پاکستان کو دھمکی دی کہ ”تم ہمارے ساتھ ہو یا ہمارے خلاف“ تو ہم نے اس دجالی قوت کا ساتھ دینے کا ارادہ کیا اور یہ بھول گئے کہ بظاہر جس مصیبت کو ٹالنے کے لئے ہم افغانستان میں امریکہ کا ساتھ دینے کی دلیل الاپی وہ مصیبت کچھ عرصے کے لئے تو پیچھے ہو جائے گی لیکن ٹلے گی کبھی نہیں اور آج یہ مصیبت۔
$$$123$$$
امریکی دجالی معاشی ہتھیار آئی ایم ایف ہر اول دستے کی طرح ہمارے سر پر تلوار بنا کر لٹکا دی گئی ہے۔بے شک مجاہد اسلام،عظیم سپہ سالار جنرل حمید گل مرحوم نے موجودہ بگڑتے قومی و ملکی معاشی منظر نامے کی پیش گوئی کر دی تھی آج وہ حرف بہ حرف سچ ثابت ہو رہی ہیں کہ عوام مزید حکمران و اشرافیہ کے جبر کو برداشت نہیں کر سکتی وہ وقت دور نہیں جب اس گلے سڑے سسٹم کو ایک خاموش مگر پرامن انقلاب کے ذریعے لپیٹ دیا جائے گا۔
$$$123$$$
اس میں کوئی دورائے نہیں کہ اسلامی سیاسی و معاشی نظام ہی ہمارے لئے نجات دہندہ ہے اور سچی و خالص ریاست مدینہ کا قیام کا خواب اسلامی نظام حکومت کے ذریعے ہی شرمندہ تعبیر ہو سکتا ہے یہ خدشہ بھی بد ستور موجود ہے کہ آئی ایم ایف کے قرض کیلئے کڑی شرائط آئندہ آنے والے وقت میں پاکستان میں عوامی بغاوت کا راستہ ہموار کر سکتی ہیں کیونکہ اس شرائط کی شکل میں بجلی،گیس اور تیل کی قیمتیں اور ٹیکسوں کی وصولی کا ہدف اس قدر اوپر نکل چکا ہے کہ عوام کے پاس سڑکوں پر نکلنے کے سوا کوئی چارہ باقی نہیں رہا یہی امریکہ،برطانیہ، اسرائیل اور بھارت چاہتے ہیں۔
$$$123$$$
کیا پاکستان اتنا بڑا رسک لے سکتا ہے؟اس کا فیصلہ آنے والا وقت کرے گا اگرچہ منی بجٹ اور اسٹیٹ بینک کو خود مختاری دینے کے اقدامات پر ایوان مچھلی منڈی کا منظر پیش کرتا رہا۔تھپڑ،گالی گلوچ،شور شرابا اور ہنگامہ آرائی زوروں پر رہی۔افسوس اپوزیشن بھی نمائشی احتجاج سے بڑھ کر کچھ نہ کر سکی۔منی بجٹ سے مراد عبوری بجٹ کی ایسی دستاویز ہے جو مالیاتی پالیسی پر نظر ثانی کرتی ہے،منی بجٹ بتری کی شکار معاشی حالات میں لایا جاتا ہے۔
$$$123$$$
پاکستان میں حکومت کی جانب سے منی بجٹ کا پیش کرنا آئی ایم ایف کے مطالبات کا ہی حصہ ہے۔12 جنوری کو آئی ایم ایف کی بورڈ میٹنگ سے قبل بھی عالمی مالیاتی اداروں کی شرائط کی تکمیل یقینی بنانے کے لئے ضروری ہے۔آئی ایم ایف پاکستان کو جو قرضہ دے رہا ہے اس کے بدلے میں وہ ملک کی معاشی پالیسیاں اپنے ہاتھ میں لے کر تمام فیصلے خود کرنا چاہتا ہے۔یوں پاکستان کے بجٹ کی تیاری کا معاملہ بھی آئی ایم ایف کے ہاتھ میں ہی چلا جائے گا اور وہی اس بات کا فیصلہ کرے گا کہ اشیاء کی قیمتیں کیا مقرر کرنی ہیں اور کون کون سے ٹیکس لگانے ہیں۔
$$$123$$$
یہ صورتحال ملک کو ایک ایسی نہج پر لے جائے گی جہاں عوام کی مشکلات میں مزید اضافہ ہو گا اور ملکی معیشت استحکام کی بجائے مزید بگاڑ کی طرف جائے گی۔
$$$123$$$
منی بجٹ پیش کرتے ہوئے وفاقی وزیر خزانہ کے مطابق حقیقی طور پر صرف دو ارب روپے کے اضافی ٹیکس لگے ہیں جبکہ لگژری آٹمز پر انہتر ارب کے ٹیکس لگے ہیں جن کا عوام سے کوئی تعلق نہیں۔دو ارب کے ٹیکسوں سے کون سا طوفان آ جائے گا۔
$$$123$$$
وزیر خزانہ کا کہنا بجا ہے کہ تحریک انصاف کی ڈھائی سالہ حکومت میں پہلے ہی مہنگائی کے اتنے باد و باراں آ چکے ہیں کہ موجودہ منی بجٹ بھی اسی سلسلے کا ایک حصہ ہے۔343 ارب روپے کی جنرل سیلز ٹیکس (جی ایس ٹی) چھوٹ ختم کر دی گئی ہے۔وزیر خزانہ نے نئے ٹیکسوں اور جی ایس ٹی کی مختلف اشیاء پر چھوٹ ختم کرنے کے حوالے سے جو کچھ کہا ہے وہ ان کی اپنی حد تک تو ٹھیک ہو گا لیکن شاید وہ اس بات سے واقف نہیں ہیں کہ عوام مہنگائی اور بے روزگاری میں ہونے والے مسلسل اضافے کی وجہ سے پہلے ہی شدید پریشانی اور مشکلات کا شکار ہیں،ایسے میں نئے ٹیکسوں کا نفاذ یا عام استعمال کی اشیاء پر جی ایس ٹی کی چھوٹ ختم کرنے سے عوام کے مسائل میں مزید اضافہ ہو گا دوسری جانب پی ٹی آئی کے پچھلے تین سال کے اندر عوام پر ہونے والے تمام تر معاشی جبر پر اپوزیشن کی تمام سیاسی جماعتوں کی خاموشی سوالیہ نشان ہے۔
$$$123$$$
اوائل میں پی ڈی ایم کا حوّا کھڑا کرنے کی کوشش کی گئی،مگر جب لوگوں نے اسے سنجیدہ لینا شروع ہی کیا تھا کہ اس کو ہی خیرباد کہہ دیا گیا۔درحقیقت حکمران سمیت اپوزیشن طبقے کے مفادات یکساں ہیں،سارا بوجھ تو عوام پر پڑے گا۔
$$$123$$$
ملک میں جاری لوٹ مار میں تمام سیاسی جماعتیں و مافیاز اپنا اپنا حصہ وصول کر رہے ہیں کیونکہ اشرافیہ و حکمران طبقہ بخوبی جانتا ہے کہ عوام کو بیوقوف بنانا بے حد آسان ہے اس لئے جونہی الیکشن قریب آتے ہیں اپوزیشن جماعتوں کے حکومتی مخالف بیانات اور جلسے جلوسوں میں بھی اضافہ ہوتا جاتا ہے۔
$$$123$$$
سچ تو یہ ہے کہ عام لوگوں کے معیار زندگی اور ان کیلئے دستیاب سہولتیں روز بروز ختم کی جا رہی ہیں۔محنت کش عوام کے استحصال کیلئے نئے نئے ہتھکنڈے آزمائے جا رہے ہیں اور ظلم کا شکنجہ مزید کسا جا رہا ہے۔عوام کو نگلنے کیلئے مہنگائی کے دیو کو کھلا چھوڑ دیا گیا ہے۔اناج اور سبزیوں کی قیمتیں عوام کی رسائی سے دور ہو گئی ہیں۔شرم ناک بات تو یہ بھی ہے کہ بچوں کے دودھ سے لے کر جان بچانے والی ادویات تک کی قیمت میں بھی ہوشربا اضافہ کر دیا گیا ہے،سرکاری علاج معالجے کی سہولت وزراء،اراکین پارلیمنٹ کیلئے مخصوص ہے جبکہ غریب ووٹرز کو ایڑیاں رگڑ رگڑ کر مرنے کیلئے چھوڑ دیا گیا ہے۔
$$$123$$$
2021ء کا پورا سال بھی یہی مظاہرہ دیکھتے ہوئے گزرا اور 2022ء جس کا آغاز ہی منی بجٹ سے ہوا ہے امید کی جانی چاہیے کہ حکومت وقت نئے سال میں اپنی ذمہ داریوں کو سمجھتے ہوئے مہنگائی کو کم کرنے کی حکمت عملی وضع کرے۔
$$$123$$$
تحریک انصاف کی حکومت انتخابی منشور میں کڑے احتساب کا نعرہ لے کر اقتدار میں آئی اور پوری قوم کڑے احتساب کے ایجنڈے پر یک زبان ہے۔جب ہم احتساب کا نام لیتے ہیں تو اس کا مطلب ہوتا ہے کہ تمام سرکاری عہدوں پر رہنے والے افراد کا بلا امتیاز کڑا اور غیر جانبدارانہ احتساب کیا جائے لیکن ان کے ٹرائل میں انصاف کے تقاضے ہر صورت پورے ہونے چاہئیں اور کسی بھی پہلو سے یہ تاثر نہیں جانا چاہئے کہ احتساب میں کسی قسم کی جانبداری کی جا رہی ہے ایسے ہی غیر جانبدارانہ احتساب کے لئے قوم نے تحریک انصاف کو منتخب کیا تھا۔
$$$123$$$
اقتدار میں آنے کے بعد تحریک انصاف نے یہی کہا کہ احتساب عدالتوں کے مقدمات ہمارے دور میں نہیں بنے بلکہ یہ سابقہ حکومتوں میں بننے والے کیسز ہیں جس کا ٹرائل اب ہمارے دور حکومت میں ہو رہا ہے یہ بات اس وقت کسی حد تک درست بھی تھی۔
$$$123$$$
دنیا بھر میں یہ اصول ہے کہ جب تک کوئی شخص تحقیقات مکمل ہو کر مجرم ثابت نہ ہو جائے اس وقت تک گرفتاری عمل میں نہیں لائی جاتی اور اگر کسی کے ساتھ غیر منصفانہ رویہ اختیار کر لیا جائے تو عدالتیں ناصرف انہیں باعزت بری کرتی ہیں بلکہ حکومت کو بھاری ہرجانے کی ادائیگی کا بھی حکم دیا جاتا ہے مجھے اچھی طرح یاد ہے کہ برطانیہ میں طیارہ ہائی جیکنگ کے ایک مقدمے میں زلفی بخاری کے کسی عزیز کو اسی طرح بے گناہ ہونے کے باوجود گرفتار کیا گیا تھا اور جب ٹرائل ہو کر وہ بے گناہ ثابت ہوئے تو ناصرف باعزت رہائی ملی بلکہ انہیں ہرجانے کے طور پر بھاری رقم بھی ملی ہمارے ہاں ہمیشہ سے عجب احتساب چلتا آیا ہے کہ پہلے اپوزیشن لیڈرز کو چن چن کر گرفتار کیا جاتا ہے اور جب ان کی گرفتاری کی وجہ دریافت کی جاتی ہے تو کہا جاتا ہے کہ ان کے خلاف تحقیقات کرنی ہیں حالانکہ اصول تو یہ ہونا چاہئے کہ تحقیقات پہلے ہوں اور مجرم ثابت ہونے پر گرفتاری عمل میں لائی جائے لیکن یہاں الگ اصول ہے اگر یہی اصول ہے تب بھی اسے تمام سیاستدانوں پر لاگو ہونا چاہئے لیکن یہ بات ریکارڈ پر ہے کہ حزب اقتدار کے ایک رہنماء کی گرفتاری کے متعلق چیئرمین نیب نے سوال کے جواب میں کہا کہ اگر انہیں گرفتار کرتے ہیں تو خدشہ ہے کہ وہ ہارٹ اٹیک سے مر جائیں گے۔
$$$123$$$
اگر حزب اقتدار کے وہ رہنماء بیمار اور لاغر ہیں تو اپوزیشن کے تمام نامی گرامی سیاستدان کونسے جوان اور صحت مند ہیں؟۔
$$$123$$$
ایسے میں یہ بات دیکھنے میں آئی ہے کہ سندھ میں مقیم سیاستدانوں کو پوچھ گچھ کے لئے اسلام آباد یا لاہور طلب کیا جاتا ہے انہیں گرفتار کرکے اسلام آباد یا لاہور میں قید رکھا جاتا ہے ان کا ٹرائل اسلام آباد اور لاہور کی عدالتوں میں کیا جاتا ہے ایسے میں آپ کیا تاثر دے رہے ہیں؟ اس تاثر سے تو ایک صوبے میں موجود آپ تمام تحقیقاتی‘عدالتی اور احتساب کے اداروں کی ساکھ کو روند رہے ہیں اور دوسری طرف ایک صوبے کی عوام کے مینڈیٹ کو تسلیم کرنے سے انکار کر رہے ہیں اس تمام تاثر کے متعلق اپوزیشن تو لازمی الزام تراشی کرتی ہے اور کئی کالم نگاروں نے بھی اس پر کھل کر لکھا ہے اس تاثر پر مہر تصدیق اس وقت ثبت ہو گئی ہے جب انتہائی ایمانداری سے اپنے سرکاری فرائض انجام دینے والے نہایت دیانتدار افسر سابق ڈی جی ایف آئی اے بشیر میمن نے ایک بیان میں اصل حالات بیان کر دیئے۔
$$$123$$$
سابق ڈی جی ایف آئی اے بشیر میمن بھی بہترین افسر رہے ہیں اور اب موجودہ ڈی جی ایف آئی اے ثناء اللہ عباسی بھی بہترین ساکھ کے حامل ہیں۔بشیر میمن نے برملا کہا کہ مجھ پر جسٹس فائز عیسی کے خلاف تحقیقات کے لئے اعلیٰ سطح سے دباؤ تھا جس پر میں نے اسے اختیارات سے تجاوز قرار دے کر مسترد کر دیا اسی طرح بشیر میمن نے کہا کہ مجھے اپوزیشن کے درجنوں نامور لیڈروں کے خلاف تحقیقات کے احکامات آتے رہے۔
$$$123$$$
بشیر میمن کے اخباری بیان سے یہ بات بالکل واضح ہو گئی کہ انہیں غلط اور جانبدارانہ احکامات نہ ماننے کی پاداش میں ریٹائرمنٹ کے بعد تنگ کیا جا رہا ہے اور ان سے غیر متعلقہ سوالات و طلبی کی جا رہی ہے۔انہوں نے حزب اقتدار کے احتساب کے نظام سے متعلق طرز عمل کو ناصرف جانبدارانہ ثابت کیا ہے بلکہ اس طرز عمل کو ملکی یگا نگت کے لئے بھی خطرناک قرار دیا ہے۔
$$$123$$$
بشیر میمن کے انکشافات کے بعد کم از کم اب تو احتساب کے نظام کو ایسا بنا دیں کہ جانبداری اور غیر ضروری تنگ کرنے کا تاثر بھی ختم ہو جائے اور تمام صوبوں میں موجود تحقیقات،احتساب اور عدالتی اداروں پر یکساں اعتماد کا اظہار ہو۔آپ احتساب کا نعرہ لے کر منتخب ہوئے ہیں اور احتساب کرنا آپ کا حق ہے۔آپ ایسا احتساب کریں کہ جس کے بعد کوئی بھی عام آدمی اسے ہر طرح سے شفاف اور غیر جانبدار قرار دے سکے۔
$$$123$$$
آپ پہلے تحقیقات کریں،مجرم ثابت ہونے پر گرفتاری عمل میں لائیں اور جس صوبے کا رہائشی سرکاری عہدیدار ہو اسے اپنی رہائش گاہ کے قریب ترین طلبی،قید اور ٹرائل سے گزاریں تو یہ تاثر زائل ہو جائے گا کہ آپ کسی کو جان بوجھ کر تنگ کر رہے ہیں۔ماضی میں بھی تو اسی طرح کا احتساب ہوتا رہا ہے جسے موجودہ حزب اقتدار خود تنقید کا نشانہ بناتی ہے لیکن تحمل سے اگر آپ اپنے دور میں تمام طریقہ کار اور بیانات کا جائزہ لیں تو یقین کریں کہ اس میں آپ کو خود نقائص اور جانبداری نظر آئے گی جس کی وجہ سے حکومت کی ساکھ متاثر ہو رہی ہے اس معاملے میں تنقید کرنے کے بعد اگر یہ اپنی اصلاح کر لیں تو یہ تنقید ان کے لئے فائدہ مند ہے جس سے ان کی حکومت کی ساکھ بہتر ہو جائے گی،جانبداری سے انکار کرنے والے اب تک کے احتساب کی مکمل ناکامی کا بھی اعتراف کرنے کی جرات نہیں کر رہے اب تک کسی بڑے سیاستدان پر نہ تو جرم ثابت ہوا ہے اور نہ ہی انہیں کوئی قابل ذکر سزا ہو سکی ہے۔
$$$123$$$
آصف زرداری سمیت سندھ کے تمام سیاستدانوں اور سندھ کے افسران کے کیس سندھ میں ہی چلائے جائیں اور ان کے مقدمات جلد از جلد نمٹائے جائیں جب تک کوئی مجرم ثابت نہ ہو اس وقت تک گرفتاری نہیں ہونی چاہئے اور 18 ویں ترمیم پر مکمل عملدرآمد ہونا چاہئے۔صوبوں کو صوبائی خود مختاری دی جائے اور مرکزی حکومت اس پر پوری طرح عمل کرے اسی سے وفاق مضبوط ہو گا اور صوبے بھی ملکی ترقی کے لئے وفاق سے تعاون کریں گے۔صوبوں کے حقوق پر ڈاکہ نہیں ڈالنا چاہئے۔مشرقی پاکستان میں جس طرح نفرتیں پیدا کی گئیں اس کے نتیجے میں پاکستان دولخت ہوا اب سندھ میں غیر منصفانہ اقدامات نہ کئے جائیں تاکہ بھارت کو سازشوں کا موقع نہ ملے۔
$$$123$$$
دنیا بھر میں قومی پراجیکٹس کے حوالے سے حکومتی سطح پر کئی کئی دہائیوں کیلئے منصوبہ بندی کی جاتی ہے۔پاکستان میں بھی 25 سالہ منصوبہ سازی کی خبریں منظر عام پر آتی رہی ہیں۔طویل مدتی اور دیرپا منصوبہ سازی سے ہی قوم ترقی کرتی ہے جس کے دور رس نتائج ہوتے ہیں۔ آپ اگر 25 سالہ منصوبہ بندی کرکے کام نہیں کر سکتے تو کم از کم اتنا تو لازمی کرنا ہی پڑے گا کہ حکومت کا آغاز ہوتے ہی 5 سالہ منصوبہ بندی کے تحت کام کا آغاز کریں لیکن بدقسمتی سے موجودہ حکومت نے سرکاری پالیسیاں بھی بالکل اپنی پارٹی تنظیم سازی کی طرح چلائی ہیں کہ جب چاہے ایک ماہ بعد تنظیمیں توڑ دو اور پھر نئی بنا لو۔
$$$123$$$
توانائی سیکٹر میں گیس کی فراہمی میں بہترین ترجیحات،ایل این جی کی امپورٹ و تقسیم اور ستمبر سے لے کر مارچ تک جب ملک بھر میں گیس کی طلب میں کئی گنا اضافہ ہو جاتا ہے اس دورانیہ میں فرنس آئل کی فراہمی و استعمال سے معاملات درست انداز میں چلا کر ہی عوام کو ریلیف دیا جا سکتا ہے۔
$$$123$$$
سابقہ حکومتی ادوار میں بھی تو گیس کی پیداوار میں اسی شرح سے کمی ہو رہی تھی لیکن گھریلو صارفین کبھی اتنی اذیت کا شکار نہیں ہوئے جتنا موجودہ حکومت میں ہو رہے ہیں۔
$$$123$$$
گیس کے استعمال پر سب سے پہلا حق عام گھریلو صارفین کا ہے اگر ملک بھر کے گھریلو صارفین کی ضروریات پوری کرکے گیس بچ جائے تو سی این جی سیکٹر اور چھوٹی انڈسٹری کو گیس فراہمی میں دوسری ترجیح ہونا چاہئے اور اگر اس کے باوجود گیس بچ جائے تو بالکل آخر میں بڑی صنعت کو گیس ملنی چاہئے اور یہی اصول جنرل مشرف نے اپنے پورے دور حکومت میں اختیار کیا جس میں یکسوئی رہی اور کہیں بھی عوام کو گھریلو ضرورت یا سی این جی میں گیس کی کمی کا سامنا نہیں کرنا پڑا۔
$$$123$$$
جنرل مشرف کے دور میں انڈسٹریز کو سردیوں میں فرنس آئل پر چلایا جاتا تھا کیونکہ انڈسٹری مالکان نے این مصنوعات کی قیمتوں کا تعین فرنس آئل کے استعمال اور لاگت کے حساب سے منافع رکھ کر کیا ہوا ہے اگر انڈسٹری مالکان کو گیس ملتی ہے تو ان کے منافع میں بے پناہ اضافہ ہو جاتا ہے لیکن وہ عام آدمی کو مصنوعات کی قیمتوں میں کمی کرکے کسی قسم کا کوئی ریلیف دینے کو تیار نہیں ہوتے۔
$$$123$$$
انڈسٹری کو پہلی ترجیح میں گیس دیئے جانے سے عام گھریلو صارفین مشکلات کا شکار ہو جاتے ہیں۔
$$$123$$$
حکومت ہر ماہ اپنی پالیسی تبدیل کرتی ہے پہلے حکومت نے فرنس آئل کے استعمال پر پابندی لگا کر توانائی سیکٹر میں گیس پر مکمل انحصار کیا جس کے نتیجے میں مقامی ریفائنریوں میں بننے والے فرنس کے ٹینک بھر گئے اور فروخت نہ ہونے کے باعث مزید اسٹوریج کی جگہ نہیں بچی اور مجبوراً پاکستان ریفائنری بند ہو گئی اسی طرح دیگر ریفائنریز نے بھی حکومت کو عنقریب مجبوری بندش کے متعلق آگاہ کیا تو حکومت نے اس متعلق تشویش کا اظہار کرکے حکومتی پالیسی میں یکسر تبدیلی لا کر فرنس آئل کے استعمال کی اجازت دی ایسے وقت میں جب اپنی مقامی ریفائنریز میں لاکھوں ٹن فرنس آئل تیار رکھا ہوا تھا تو سرکاری پیٹرولیم کمپنی پی ایس او نے بجائے مقامی فرنس کی خریداری کرنے کے ہزاروں ٹن فرنس آئل بیرون ملک سے درآمد کر لیا یہ اقدام سراسر غلط تھا کیونکہ اپنی مقامی ریفائنریز ناصرف فرنس آئل بناتی ہیں بلکہ ڈیزل‘پیٹرول‘ کیروسین،تارکول،خام لیوب آئل سمیت درجنوں مصنوعات تیار کرتی ہیں لیکن ریفائنری چلے گی تو تمام مصنوعات تیار ہوں گی۔
$$$123$$$
مسلم لیگ ن کے دور حکوت میں قطرے ایل این جی کا 20 سالہ طویل مدتی معاہدہ کیا تھا جس میں اس وقت کے ریٹ سے معمولی زیادہ فکس ریٹ پر 20 برس کا معاہدہ اس لئے کیا گیا تھا کہ اگر مستقبل میں ایل این جی کی قیمت میں اضافہ ہوتا ہے تب بھی حکومت پاکستان کو اسی پرانے فکس ریٹ پر ہی ایل این جی ملے گی لیکن موجودہ حکومت نے آتے ہی ان کی حکومت پر کرپشن کے الزامات کے تحت مقدمات قائم کئے اور قطر سے ایل این جی معاہدہ منسوخ کر دیا اب ایک خبر کے مطابق موجودہ حکومت گزشتہ معاہدے سے ایک شپ ایل این جی کی خریداری میں مبینہ طور پر 65 ملین ڈالر کا نقصان کر رہی ہے۔
$$$123$$$
ایل این جی ریفرنس میں حکومت کو ابھی تک خاطر خواہ کامیابی بھی ملی نہیں اور ایل این جی سکینڈل اور معاہدہ منسوخی سے حکومت پاکستان کو سالانہ اربوں ڈالر کا نقصان برداشت کرنے کے ساتھ ساتھ ملک میں گیس کی شدید قلت بھی پیدا ہو گئی ہے،گزشتہ تمام حکومتوں میں تھرمل پاور اور میگا انڈسٹری فرنس آئل پر چلتی تھی اور گیس کا استعمال ایسی ترجیحات کے تحت کیا جاتا تھا کہ گھریلو صارفین کو کسی صورت بھی مشکلات کا سامنا نہ کرنا پڑے اب گیس بحران کے خاتمے کے لئے ضروری ہے کہ انڈسٹریز اور تھرمل پاور اسٹیشنز کو مارچ تک فرنس آئل پر چلایا جانا چاہئے تمام تھرمل پاور اسٹیشن،سرکاری و نجی پیٹرولیم کمپنیوں کو پابند کیا جائے کہ جب تک مقامی فرنس آئل دستیاب ہو‘اس وقت تک فرنس آئل کی امپورٹ نہیں کی جا سکتی اور اگر مقامی ریفائنریز سے فرنس آئل دستیاب نہ ہو تو ایسی صورت میں بھی صرف ضرورت مطابق ہی فرنس آئل امپورٹ کی اجازت ہو مقامی ریفائنریز کو ہر صورت چلایا جانا چاہئے اور انہیں حائل مشکلات کو دور کرنا حکومت کی ذمہ داری ہے اسی طرح گیس کی فراہمی میں ہر صورت پہلی ترجیح گھریلو صارفین کو ملنی چاہئے۔
$$$123$$$
ایک طرف یورپی ممالک سے اظہار رائے کی آزادی کے نام پر مذموم بیانات کی خبریں آتی رہتی ہیں وہیں روس کے صدر ولادیمیر پوٹن نے ایک ایسا بیان دیا ہے جس پر دنیا بھر کے مسلمان ان کی تعریف کر رہے ہیں۔روسی خبر رساں ایجنسی”تاس“کے مطابق،صدر ولادیمیر پوٹن نے 23 دسمبر کو اپنی سالانہ پریس کانفرنس میں پیغمبر اسلام حضرت محمد صلی اللہ علیہ وآلہ وسلم پر تاثرات کا اظہار کرتے ہوئے کہا کہ ”پیغمبر اسلام حضرت محمد صلی اللہ علیہ وآلہ وسلم کی توہین آزادی اظہار رائے میں نہیں آتی۔
$$$123$$$
“پیوٹن نے کہا کہ ”پیغمبر اسلام حضرت محمد صلی اللہ علیہ وآلہ وسلم کی توہین کرنا مذہبی آزادی کی خلاف ورزی اور اسلام کی پیروی کرنے والوں کے جذبات کو مجروح کرنا ہے۔
$$$123$$$
“ان کا کہنا تھا کہ ”پیغمبر اسلام حضرت محمد صلی اللہ علیہ وآلہ وسلم کی توہین کیا ہے؟کیا یہ تخلیقی آزادی ہے؟میں مانتا ہوں کہ یہ اظہار رائے کی آزادی نہیں ہے۔میرا ماننا ہے کہ یہ کسی شخص کے عقیدے کی توہین کرنے کی کوششیں ہیں۔
$$$123$$$
“ان کے مطابق،”اگر آپ لوگوں کے عقائد کی توہین کرتے ہیں،تو اس سے انتہا پسندی کی حوصلہ افزائی ہوتی ہے،جیسا کہ ہم نے پیرس میں دیکھا ہے۔جب اخبار کے تمام ممبران کو قتل کر دیا گیا تھا۔آزادی ایک ایسی چیز ہے جو خود سے آتی ہے اور یہ آپ کے آس پاس کے لوگوں کا احترام کرنے سے آتی ہے۔“پوٹن نے نازی جرمن فوج کی تصاویر پوسٹ کرنے کی بھی مذمت کی۔انہوں نے کہا کہ جرمن فوج یا ہٹلر کی تصاویر ویب سائٹ پر لگانا آزادی اظہار میں نہیں آتا ہے‘روسی صدر نے آزادی اظہار کی تعریف لی لیکن کہا کہ اس کی حدود ہیں اور اسے دوسروں کی آزادی کی خلاف ورزی نہیں کرنی چاہیے۔
$$$123$$$
انہوں نے کہا کہ روس ایک کثیر النسل اور کثیر المذہبی ملک ہے جو ایک دوسرے کی روایات کا احترام کرتا ہے،دیگر کئی ممالک میں یہ احترام کم ہے۔
$$$123$$$
یاد رہے فرانسیسی میگزین شارلی ایبدو نے چند سال قبل ایسے خاکے شائع کیے تھے جن پر مسلمان کی جانب سے سخت ردعمل دیکھنے میں آیا۔جبکہ جنوری 2015ء میں کچھ مسلح حملہ آوروں نے شارلی ایبدو کے دفتر پر حملہ کر دیا تھا جس میں 12 افراد ہلاک ہو گئے تھے جن میں کئی کارٹونسٹ بھی شامل تھے۔
$$$123$$$
اپنی پریس کانفرنس میں روسی صدر نے جمالیاتی آزادی کی تعریف کرتے ہوئے کہا کہ’مجموعی طور پر تخلیقی آزادی کی حدود مقرر ہونی چاہئے اور ان میں کسی اور کی آزادیوں کی خلاف ورزی نہیں ہونی چاہیے۔روسی صدر کے اس بیان پر وزیر اعظم عمران خان کا اپنی ٹویٹ میں کہنا ہے کہ ’میں روسی صدر کے اس بیان کا خیر مقدم کرتا ہوں۔یہ میری اس بات کی تصدیق کرتا ہے کہ پیغمبر اسلام حضرت محمد صلی اللہ علیہ وآلہ وسلم کی توہین آزادی اظہار نہیں ہے۔
$$$123$$$
اظہار رائے کی آزادی کے نام پر یورپی ممالک میں جو تماشے ہوتے رہے ہیں،کسی سے پوشیدہ نہیں ہیں۔اس سلسلے میں کئی یورپی لیڈروں کے بیانات مضحکہ خیز ہی نہیں،افسوسناک رہے ہیں مگر روس کے صدر ولادیمیر پوٹن کے بیان سے ایسا لگتا ہے کہ مقدس شخصیات کی اہمیت سے وہ واقف ہیں اور اظہار رائے کے دائرے سے بھی۔اسلامو فوبیا پہلے بھی تھا،البتہ 9/11 کے بعد اس میں کافی اضافہ ہو گیا۔
$$$123$$$
ان حملوں کے بعد جارج ڈبلیو بش نے دہشت گردی کے خلاف جنگ چھیڑنے کا اعلان کیا تھا اور اسے ’صلیبی جنگ‘ بتایا تھا۔اسے مسلم مخالف لیڈروں نے مسلمانوں کے خلاف مظالم کا سلسلہ شروع کرنے کا اشارہ سمجھ لیا،اس طرح کے بیانات آنے لگے کہ سارے مسلمان دہشت گرد نہیں مگر سارے دہشت گرد مسلمان ہیں۔کئی ممالک اپنے علاقوں کے علیحدگی پسندوں کو دہشت گرد کہنے لگے۔
$$$123$$$
تھائی لینڈ کی حکومت تھائی لینڈ کے جنوبی حصے کے پاتانی،یالا اور نارا تھیوات صوبوں کے علیحدگی پسندوں کو دہشت گرد کہنے لگی۔فرانس میں اسلام کی مقدس ترین شخصیت کے خاکے کی حمایت اظہار رائے کی آزادی کے نام پر کی جا رہی تھی۔دیگر یورپی ملکوں میں بھی حالات یہی تھے۔براک اوباما کے امریکہ کا صدر بننے تک امریکی لیڈروں کو یہ احساس ہو گیا تھا کہ مسلمانوں میں امریکہ کی شبیہ مسخ ہوئی ہے۔
$$$123$$$
ہٹلر اور میسو لینی کے مذموم عمل کو ان کے ہم مذہب لوگوں سے نہیں جوڑا گیا تھا مگر 9/11 کے حملوں کو مسلمانوں سے جوڑا گیا جس کے اثرات دنیا بھر کے مسلمانوں پر پڑے،اس لئے مسلمانوں اگر امریکہ کو مسلم مخالف ماننے لگے ہیں تو انہیں کون غلط کہہ سکتا ہے۔ان ہی باتوں کے مدنظر اوباما نے قول و عمل سے یہ دکھانے کی ہر ممکن سعی کی کہ امریکہ نہ اسلام مخالف ہے نہ ہی مسلم مخالف ہے۔
$$$123$$$
مسلمانوں کے تئیں ڈونالڈ ٹرمپ کا قول و عمل اوباما سے برعکس تھا مگر بائیڈن پھر سے امریکہ کو اسی ڈگر پر لانا چاہتے ہیں جس پر اوباما اسے رکھنا چاہتے تھے۔اسی لئے امریکہ میں اسلامو فوبیا کے خلاف بل پاس ہوا ہے اور اس کی حمایت خود بائیڈن نے کی ہے۔امریکی ایوان نمائندگان میں اسلامو فوبیا کے خلاف بل کی حمایت میں 219 ڈیمو کریٹس نے ووٹ ڈالے مگر 212 ری پبلکنس نے اس کی حمایت نہیں کی۔
$$$123$$$
سوال یہ ہے کہ اسلامو فوبیا کے خلاف بل کی ضرورت کیوں پیش آئی؟اس پر حتمی جواب دینا مشکل ہے،البتہ یہ بل دنیا کے بدلتے حالات کا اشارہ ہے۔یہ بات کہی جا رہی ہے کہ 2028ء تک چین اقتصادی محاذ پر امریکہ کو پیچھے چھوڑ دے گا،مطلب یہ کہ چین سے نمٹنے کے لئے امریکہ کو جو کچھ کرنا ہے،2027ء تک ہی کرنا ہو گا،چنانچہ وہ چین کو ہر طرح سے گھیرنے کی جدوجہد کر رہا ہے۔
$$$123$$$
جبکہ اسلامو فوبیا کے خلاف بل کا امریکی نمائندگان میں پیش کیا جانا حیرت کی بات نہیں،حیرت اس پر بھی نہیں کہ امریکہ کے حریف روس کے سربراہ ولادیمیر پوٹن نے اس وقت کو ایک ایسے ایشو پر بیان کیلئے چنا جو مسلمانوں کیلئے بے حد اہم ہے،حیرت اس بات پر ہے کہ ہری دوار میں ہوئے’دھرم سنسد‘میں مسلمانوں کے خلاف اشتعال انگیز بیانات دیے گئے جبکہ یہ بات واضح ہو چکی ہے کہ بدلتی دنیا میں اسلام اور مسلمان ایک اہم ایشو ہیں اور دنیا کی تبدیلی انہیں نظر انداز کرکے ممکن نہیں۔اب یہ بحث کا الگ موضوع ہے کہ اس تبدیلی کا اثر مسلمانوں پر پہلے منفی اور پھر مثبت پڑے گا تو کیسا پڑے گا!
$$$123$$$
قدرت کا یہ قانون ہے کہ جو آج ہیں وہ کل نہیں رہیں گے۔دنیا کے اقتدار پر جو بھی براجمان ہوتا ہے وہ جانے کے لئے ہی آتا ہے اگر کوئی یہ سمجھے کہ وہ ہمیشہ صدر،وزیر اعظم یا بادشاہ رہے گا تو یہ اس کی خام خیالی ہے،یہ اقتدار،کالی،نیلی اور پیلی شیروانیاں دائمی نہیں۔
$$$123$$$
اس فانی دنیا میں صبح کے امیر کا شام کو غریب اور شام کے فقیر کا صبح کو امیر ہونا کوئی حیرت والی بات نہیں یہاں عروج کو زوال کل بھی تھا اور یہاں زوال آج بھی عروج کے کندھوں پر سوار ہے۔چشم فلک نے کئی بڑے بڑوں کو یوں لمحوں میں اوندھے منہ زمین پر گرتے دیکھا ہے۔یہاں نہ اس سے پہلے کوئی کسی کا تھا اور نہ اب کوئی کسی کا ہے یہی وہ سچ ہے جسے جھٹلانا کسی کیلئے ممکن۔
$$$123$$$
احتساب اور انصاف کا نعرہ لگاتے ہوئے اقتدار میں آنے والی جماعت پاکستان تحریک انصاف بظاہر اس وقت دوراہے پر کھڑی نظر آ رہی ہے جہاں ایک طرف آئے روز ان کی اپنی حکومت میں کسی نہ کسی وزارت میں اربوں روپے کی کرپشن کے اسکینڈلز منظرعام پر آ رہے ہیں چاہے وہ ادویات اسکینڈل ہو،گندم،چینی اسکینڈلز،پٹرولیم و گیس کی کرپشن کے اسکینڈلز یا پھر حال ہی میں منظر عام پر آنے والا رنگ روڈ کرپشن اسکینڈل وہیں دوسری طرف تحریک انصاف کو ایک سے زائد مختلف محاذوں پر لڑنا پڑ رہا ہے جیسا کہ اپوزیشن کے خلاف کرپشن کیسز میں مسلسل ناکامی کا سامنا،30 ماہ سے زائد اپوزیشن احتساب میں سوائے اپوزیشن لیڈر ان کی جیل یاترا کے انصافی حکومت عدالتوں میں ایک پیسے کی نہ تو کرپشن ثابت کر پائی اور نہ ہی قومی خزانے میں کرپشن بیانئے کے تحت لوٹی گئی رقم واپس جمع کر پائی بلکہ اُلٹا احتساب کے نام پر اربوں روپے کی رقم بیرون ملک میں جرمانے کے نام پر جمع کروانی پڑی صحیح معنوں میں حکومت کا احتساب کا راگ اور نعرہ بری طرح سے پٹ چکا ہے۔
$$$123$$$
حکومت وقت مہنگائی کو کنٹرول کرنے میں ناصرف ناکام رہی بلکہ مہنگائی کا جن حکومت وقت کے ہاتھوں سے نکل کر کوسوں میل دور جا چکا ہے۔حکومت وقت کی مقبولیت کا اندازہ اس بات سے بھی لگایا جا سکتا ہے کہ ضمنی الیکشن میں مسلسل پے در پے شکست پاکستان تحریک انصاف کا مقدر بن رہی ہیں بہت سے مالی اسکینڈلز اور مہنگائی کے جن کی بدولت مشکل ترین حالات میں گھری ہوئی حکومت کی مشکلات میں اضافہ خود ان کی اپنی پارٹی کے جہانگیر ترین ہم خیال گروپ پیدا کر رہے ہیں۔
$$$123$$$
کوئی مانے یا نہ سچ یہ ہے کہ ترین کا حکومت کے بغیر گزارہ ممکن ہے مگر حکومت کا ترین کے بغیر چلنا ممکن نہیں کیونکہ جس دن ترین گروپ نے پی ٹی آئی کی طرف تین پتھر پھینکے اس دن پھر اس مضبوط اور طاقتور حکومت کو ایک دھکے کی ضرورت بھی نہیں رہے گی۔
$$$123$$$
وزیر اعظم عمران خان کے کیا اصول ہیں اس کا تو ہمیں نہیں پتہ لیکن یہ ہم جانتے ہیں کہ بیوپاریوں کے اصول بڑے واضح ہوتے ہیں جس طرف نقصان کا ذرہ بھی اندیشہ ہو اس طرف اگر باپ بھی ہو تو پھر بھی بیوپاری اس طرف نہیں جاتے۔
$$$123$$$
کپتان بڑے ضدی سہی لیکن ”بیوپاری بھی ضد میں کسی سے کم نہیں ہوتے“۔ترین نے کپتان کو مشکل بہت مشکل میں ڈال دیا ہے۔لوگ تحریک انصاف کی کوکھ سے جنم لینے والے ترین گروپ کو گھر کا معاملہ سمجھ رہے ہیں مگر اسے اب گھر تک محدود کرنا یا رکھنا اتنا آسان نہیں ہو گا۔اصول کے نعروں پر زندگی گزارنے والے کپتان کو کیا پہلے سے یہ نہیں پتہ تھا کہ پی ٹی آئی کے لئے 10 روپے لگانے والا ترین کل دس کے بدلے 50 نقد وصول کرے گا۔
$$$123$$$
؟بیوپاری سب کچھ برداشت کرتا ہے لیکن وہ کاروبار میں نقصان کبھی برداشت نہیں کرتا۔جہانگیر ترین نے شوگر کی مد میں لاکھوں کمائے یا اربوں اسے وہ اپنا حق سمجھتا ہے اب اگر اسے اس منافع و حق کو جائز و حلال قرار دینے کے لئے این آر او نہیں ملے گا تو وہ کبھی بھی خاموش نہیں رہیں گے۔ہاتھوں میں ہاتھ ڈالنے والے جہانگیر ترین ساتھ نہیں رہے تو ن لیگ،پیپلز پارٹی،جے یو آئی ،جماعت اسلامی اور دیگر پارٹیوں اور گھونسلوں سے چھلانگیں لگا کر آنے والے کیا خاک ساتھ رہیں گے؟بس وقت کی دیر ہے۔
$$$123$$$
یہ حکومت نہ رہی تو پھر چند گنے چنے نظریاتی ورکروں اور پارٹی رہنماؤں کے سوا کوئی بھی ساتھ نہیں رہے گا۔کپتان پر زبانی کلامی مر مٹنے والے یہ وزیر اور مشیر یہ تو کرائے کے لوگ ہیں جس دن پی ٹی آئی کی حکومت ختم ہونے کی صورت میں ان کے مکان خالی ہو گئے یہ اسی دن اپنا بوریا بستر گول کرکے ن لیگ،پیپلز پارٹی ،جماعت اسلامی،اے این پی،جے یو آئی یا ایم کیو ایم نامی سیاسی کالونیوں میں کرائے کے نئے مکان ڈھونڈ لیں گے شائد اسی لئے شاعر نے کہا تھا کہ ”جن پر تکیہ تھا وہی پتے ہوا دینے لگے“پی ٹی آئی میں ایک نہیں اور بھی بہت سے ایسے جہانگیر ترین ہیں جنہیں اب صرف وقت اور موقع کا انتظار ہے جس لمحے وقت نے پلٹا کھایا پھر کوئی عمران خان کے ساتھ نہیں رہے گا یہ وزیر مشیر سب اپنی اپنی راہ پکڑیں گے کیونکہ یہاں کوئی کسی کا نہیں ہوتا یہ سب مفادات کی گیم ہے۔
$$$123$$$
اقوام متحدہ کے مطابق کورونا وائرس کی عالمی وباء کی وجہ سے نافذ پابندیوں کے باعث دنیا بھر میں مہاجر و گھریلو خواتین کو تشدد اور دیگر نا انصافیوں کا سامنا ہے۔عالمی ادارہ،منصف اور اس کے اداروں کی حالیہ رپورٹس کے مطابق گزشتہ برس کے اوائل میں،جب سے کورونا وباء پھوٹی ہے،ہر تین میں سے ایک خاتون خود یا پھر اس کی کوئی جاننے والی خاتون کو تشدد کا شکار ہونا پڑا ہے۔
$$$123$$$
یہ رپورٹ 13 ممالک کے جائزے کے بعد مرتب کی گئی۔رپورٹ میں بتایا گیا ہے کہ کورونا وباء کے اثرات بالخصوص معاشی و سماجی مسائل کے نتیجے میں خواتین کو تشدد کا سامنا کرنا ہی پڑا،اس کے علاوہ انھیں عدم تحفظ کا احساس بھی لاحق ہوا،الغرضیکہ خواتین بحیثیت مجموعی متاثر ہوئیں۔
$$$123$$$
تشدد کرنے والا اس کا موجودہ یا سابقہ شوہر،دوست تھا۔یاد رہے کہ اس رپورٹ میں جن لڑکیوں اور خواتین کا جائزہ لیا گیا،ان کی عمر پندرہ برس یا اس سے زائد تھی۔
$$$123$$$
اس باب میں سب سے زیادہ خطرناک صورت حال افغانستان میں دیکھنے کو ملی جہاں 34 فیصد لڑکیوں یا خواتین کو ان کے شوہروں نے مارا پیٹا۔10 میں سے پانچ ممالک،جہاں لڑکیاں اور خواتین سب سے زیادہ تشدد کا نشانہ بنتی ہیں،کا تعلق براعظم افریقہ سے ہے۔کانگو میں 32 فیصد لڑکیوں اور خواتین پر،ان کے شوہروں یا دوستوں نے تشدد کیا۔
$$$123$$$
رپورٹ کے مطابق ہر 10 میں سے سات خواتین کا کہنا ہے کہ کورونا وباء کے بعد گھریلو تشدد میں اضافہ ہوا ہے۔
$$$123$$$
وہ گھروں میں اپنے آپ کو غیر محفوظ سمجھنے لگی ہیں۔گھر میں مار پیٹ میں اضافہ ہوا۔اگر گھر میں مردوں کے درمیان لڑائی بھی ہو تو اس کی زد میں گھر کی خواتین بھی آتی ہیں۔ایک دوسری رپورٹ میں بتایا گیا ہے کہ ہر پانچ میں سے تین خواتین کا کہنا تھا کہ مہلک وائرس کے بعد انھیں پہلے کی نسبت زیادہ جنسی ہراسانی کا سامنا کرنا پڑا۔نتیجتاً وہ روزگار اور دیگر ضروری کاموں کے لئے گھر سے باہر جاتے ہوئے خوفزدہ رہنے لگیں۔
$$$123$$$
حتیٰ کہ وہ تفریح کی غرض سے بھی گھر سے باہر نکلنے سے پہلے 100 بار سوچنے لگیں۔اس کا نتیجہ صحت پر برے اثرات کی صورت میں نکلا۔58 فیصد خواتین، جنھیں جنسی تشدد کا نشانہ بننا پڑا یا ان کی کسی جاننے والی خاتون کے ساتھ ایسا کچھ ہوا،ایسی ہر پانچ میں سے دو خواتین کی نفسیاتی اور جذباتی صحت پر برے اثرات مرتب ہوئے۔وہ دیگر خواتین کی نسبت 1.3 بار زیادہ معالجین کے پاس گئیں۔
$$$123$$$
واضح رہے کہ یہ جائزہ اپریل سے ستمبر 2021ء کے دوران میں لیا گیا۔ایشیا میں سالانہ 20 ہزار،افریقہ میں 19 ہزار،امریکہ میں 8 ہزار،یورپ میں 3 ہزار اور بحرالکاہل یا اس سے جڑے سمندروں کے جزیروں (اوشینیا) میں 300 خواتین قتل ہوتی ہیں۔افریقہ میں ہر ایک لاکھ خواتین میں 3.1 خواتین،امریکہ میں 1.6،ایشیا میں 0.9،یورپ میں 0.7 اور اوشینیا میں 1.3 خواتین قتل ہوتی ہیں۔
$$$123$$$
جبکہ انسانی سمگلنگ کا شکار ہونے والوں میں زیادہ تعداد خواتین اور لڑکیوں ہی کی ہے۔خواتین کی شرح 46 فیصد اور لڑکیوں کی شرح 19 فیصد ہے۔اقوام متحدہ کے ایک ادارے’ویمن کاؤنٹ‘ نے مطالبہ کیا گیا ہے کہ خواتین پر تشدد ختم کرنے کیلئے خواتین کو ان اداروں میں شامل کرنا ضروری ہے جو خواتین پر تشدد کے انسداد کیلئے کوششیں کر رہے ہیں،انھیں اس حوالے سے پالیسی سازی میں بھی شامل کیا جائے۔
$$$123$$$
انسداد تشدد کیلئے مصروف عمل لوگوں کو مزید وسائل فراہم کیے جائیں۔
$$$123$$$
برطانیہ میں ہزاروں ایسی خواتین کو حکام کی جانب سے قانونی مدد فراہم نہیں کی جاتی جو شوہروں کے تشدد کا شکار ہوتی ہیں انہیں برطانیہ کی رہائشی نہ ہونے کی وجہ سے اس امتیازی سلوک کا سامنا کرنا پڑتا ہے ایسی خواتین میں سے اکثر باقاعدہ یورپی یونین ممالک کی شہری ہونے کے باوجود پناہ گاہوں میں داخل ہونے سے روکی جاتی ہیں وہ اس بات پر مجبور ہو جاتی ہیں کہ یا تو خانہ بدوش اور بے گھر ہو کے رہیں یا پھر اسی ظلم و تشدد کے ماحول میں واپس جا کے رہنا ان کیلئے موجود واحد راستہ ہوتا ہے۔
$$$123$$$
اس وقت دنیا بھر میں دو ارب سے زائد خواتین اور لڑکیوں کو صنفی عدم مساوات کا سامنا ہے۔اقوام متحدہ کی ایک رپورٹ کے مطابق مردوں کی بڑی تعداد خواتین اسے تعصبانہ رویے کی حامل ہے اور وہ ممالک جنہوں نے یو این او کے ساتھ معاہدے پر دستخط کر رکھے ہیں کہ 2030ء تک صنفی مساوات کو حاصل کر لیا جائے گا،اُن میں سے نصف منصوبے پر عملدرآمد میں اب تک پیچھے ہیں۔
$$$123$$$
رپورٹ میں واضح کیا گیا ہے کہ تقریباً تیس فیصد مرد اب بھی اپنی بیویوں کو مارنے کو صحیح قرار دیتے ہیں۔کئی ممالک میں خواتین کو شدید متعصبانہ رویے کا سامنا ہے اور بظاہر معاشرتی اور حکومتی سطح پر خاطر خواہ اقدامات بھی ناکافی دکھائی دیتے ہیں۔ایسا امکان بہت ہی کم ہے کہ موجودہ انسانی نسل وہ ماحول دیکھ سکے جس میں مرد اور عورت کو برابری کا مقام حاصل ہو۔
$$$123$$$
یہ امر اہم ہے کہ ستمبر 2015ء میں اقوام عالم کے لیڈروں نے پائیدار ترقی کے اہداف میں یہ شمار کیا تھا کہ دنیا کو غربت اور انصاف کی عدم دستیابی کے ساتھ ساتھ صنفی مساوات کے سنگین چیلنجز کا سامنا ہے۔بقیہ اہداف میں تعلیم،روزگار کے ذرائع،نکاسی آب،انصاف اور امن شامل ہیں۔جبکہ اسی تناظر میں گھریلو تشدد اور کام کے مقام پر کسی خاتون کے استحصال کا عمل بدستور جاری ہے۔چنانچہ دنیا بھر میں خواتین کی جانب سے کام کے مقام پر برابری کے سلوک کے مطالبات اور جنسی عدم مساوات کے خلاف بڑھتے جوش کے باوجود صنف کی بنیاد پر موجود فرق کے خاتمے کیلئے کئی صدیاں درکار ہیں۔
$$$123$$$
مشہور مثال ہے کہ ”کبھی وقت پڑے تو کھوٹا سکہ بھی چل جاتا ہے“یہ ضرب المثل اسلام آباد میں حال ہی میں ہونے والی منعقدہ او آئی سی کانفرنس کے اجلاس پر پوری طرح سے صادق آتی ہے کیونکہ او آئی سی تنظیم روزِ اول سے ہی عالم اسلام کا وہ کھوٹا سکہ ثابت ہوئی ہے جس کی وقعت اور قیمت بین الاقوامی سفارتکاری کے میدان میں کبھی ٹکے برابر بھی نہیں رہی شاید یہی وجہ ہے کہ مسلم ممالک میں اس تنظیم پر اکثر و بیشتر ”Oh I See“ کی پھبتی کس کر خوب بھد اڑائی جاتی ہے جبکہ او آئی سی نے بھی خود کو مردہ گھوڑا ثابت کرنے میں اپنی جانب سے کوئی کسر نہیں اُٹھا رکھی یعنی اسلام اور اہل اسلام پر چاہے کتنے ہی مشکلات و مصائب کے سیاہ بادل چھا جائیں لیکن او آئی سی کا بنیادی وظیفہ صرف ایک مذمتی بیان جاری کرنے اور مذمتی قرار داد پیش کرنے کے سوا کچھ نہیں رہا اور بعض اوقات تو او آئی سی کی طرف سے مذمتی بیان اور قرار داد پیش کرنے کا تکلف بھی نہیں برتا جاتا اگر کبھی دنیا کی سب غیر فعال اور غیر موٴثر سفارتی تنظیمات کے متعلق اعداد و شمار اکھٹے کئے جائیں تو عین ممکن ہے کہ او آئی سی سرفہرست رہے مگر خوش آئند بات یہ ہے کہ اسلام آباد کی کامیاب سفارتکاری کے طفیل او آئی سی کے تن مردہ میں بھی نئی روح پھونک دی ہے اور عالم اسلام کا برسوں پرانا یہ کھوٹا سکہ بھی بالآخر چل ہی گیا لیکن یہ کھوٹا سکہ کس نرخ اور قیمت پر چلا ہے یہ تو آنے والا وقت ہی بتائے گا مگر ایک بات طے ہے کہ افغانستان میں جاری بحران کے حوالے سے فقط 2 ہفتے کے قلیل ترین نوٹس پر او آئی سی کانفرنس کا اسلام آباد میں منعقد ہونا ایک ایسا انوکھا واقعہ ہے جس کے رونما ہونے کی توقع مشکل ہی سے کی جا سکتی تھی۔
$$$123$$$
پاکستان اور سعودی عرب کی کوششیں رنگ لائیں اور یوں او آئی سی عالمی سفارتکاری میدان میں اپنی تاریخ کا سب سے موٴثر اجلاس کرنے میں کامیاب رہی۔یاد رہے کہ او آئی سی کانفرنس کا یہ اجلاس سعودی عرب کی خواہش پر بلایا گیا تھا جو او آئی سی سربراہی اجلاس کا موجودہ صدر بھی ہے نیز پاکستان کی جانب سے او آئی سی کے 17 ویں اجلاس کی میزبانی کرنا،اس بات کا ثبوت ہے کہ بین الاقوامی سفارتکاری کے افق پر وطن عزیز پاکستان ایک روشن،چمکتے دمکتے ہوئے ستارے کی مانند جگمگا رہا ہے۔
$$$123$$$
اسلام آباد میں منعقدہ حالیہ اجلاس کی سب سے اہم ترین بات یہ تھی کہ اس میں میں او آئی سی کے رکن ممالک کے وزرا خارجہ کے علاوہ اقوام متحدہ،عالمی مالیاتی اداروں اور امریکہ،برطانیہ،فرانس،چین،روس،جرمنی،اٹلی،جاپان اور یورپی یونین کے نمائندوں سمیت بعض غیر رکن ممالک کے وزرائے خارجہ اور 40 سے زائد دیگر بین الاقوامی تنظیمات کے اراکین اور ان کے نمائندہ وفود نے بھی بھرپور شرکت کی۔
$$$123$$$
اسلام آباد میں منعقدہ اجلاس میں شرکت کیلئے او آئی سی کے سیکرٹری جنرل،انڈونیشیا،ترکی،ایران،بنگلہ دیش،آذربائیجان،کویت،بحرین،ترکمانستان،سمیت کم از کم دو درجن سے زائد اسلامی ممالک کے وزرائے خارجہ بہ نفس نفیس اسلام آباد پہنچے تھے چونکہ او آئی سی کا یہ اجلاس افغانستان میں بگڑتی ہوئی انسانی صورتحال کے پس منظر میں بلایا گیا تھا اس لئے تمام شرکائے اجلاس نے افغان عوام کے ساتھ یکجہتی کے اظہار کے علاوہ افغانستان میں تیزی سے بگڑتی ہوئی انسانی صورتحال سے بچاؤ خاص طور پر غذائی قلت،عوام کے بے گھر ہونے اور معاشی انہدام جیسے پہلوؤں پر تفصیلی گفت و شنید کے ساتھ ساتھ قابل عمل تجاویز پر اتفاق بھی کیا حیران کن طور پر عالمی ذرائع ابلاغ نے او آئی سی اجلاس کے بھرپور کوریج کرتے ہوئے اسے پاکستان کی متحرک و فعال سفارتی کاوشوں کا ایک قابل فخر مظہر اور ثبوت قرار دیا۔
$$$123$$$
پاکستان اور افغانستان او آئی سی کے بانی ارکان ہیں اور او آئی سی وزرا خارجہ کونسل کا پہلا غیر معمولی اجلاس جنوری 1980ء میں اسلام آباد میں ہی منعقد ہوا تھا جس کا موضوع بھی اس وقت کی افغانستان کی صورتحال پر غور ہوا تھا جبکہ 2007ء میں وزرا خارجہ کونسل کے آخری اجلاس کی میزبانی بھی پاکستان نے کی تھی پورے 14 برس بعد او آئی سی کا یہ غیر معمولی اجلاس پارلیمنٹ ہاؤس،اسلام آباد کے قومی اسمبلی ہال میں منعقد ہوا جس کیلئے ہال کو مسلم ممالک کے پرچموں سے سجایا گیا تھا۔
$$$123$$$
اجلاس کا کلیدی خطاب وزیر اعظم عمران خان نے کیا اپنی تقریر میں وزیر اعظم عمران خان کا کہنا تھا کہ ”کسی بھی ملک کو افغانستان جیسی صورتحال کا سامنا نہیں وہاں سالہا سال سے کرپٹ حکومتیں رہیں۔افغانستان کے حالات کی وجہ سے سب سے زیادہ نقصان پاکستان نے اُٹھایا اگر دنیا نے افغانستان میں فلاح و بہبود کے قدامات نہ کئے تو وہاں تاریخ کا سب سے بڑا انسانی بحران اور المیے جنم لے سکتے ہیں کیونکہ افغانستان کی 90 فیصد آبادی غربت کی لکیر سے نیچے ہے المیہ یہ ہے کہ 41 سال پہلے بھی پاکستان میں افغانستان کی بحالی اور استحکام کیلئے کانفرنس ہوئی تھی لیکن وہ خاطر خواہ نتائج نہ دے سکی امید ہے کہ اس بار ایسا نہ ہو گا“۔
$$$123$$$
وزیر اعظم عمران خان کا مزید کہنا تھا کہ ”افغانستان کا 75 فیصد بجٹ غیر ملکی امداد پر مشتمل رہا ہے۔اقوام متحدہ کے انڈر سیکرٹری مائیکل گرفٹ نے جو اعداد و شمار دئیے وہ حیران کن ہیں یہ مسئلہ افغان عوام کا ہے ہم پہلے ہی افغان عوام کی دادرسی میں تاخیر کا شکار ہو چکے ہیں اس لئے ہمیں مزید غفلت کا مظاہرہ نہیں کرنا چاہئے میری طالبان کے وزیر خارجہ سے ملاقات ہوئی ہے وہ مغربی و یورپی ممالک کی شرائط پر عملدرآمد کے لئے تیار ہیں مگر سب سے پہلے دنیا کو افغانستان کے بیرونی اثاثے اور امداد بحال کرنا ہو گی“۔
$$$123$$$
او آئی سی اجلاس سے خطاب کرتے ہوئے سعودی وزیر خارجہ شہزادہ فیصل بن فرحان کا کہنا تھا کہ ”افغانستان میں کشیدہ صورتحال کے خطے اور دنیا پر اثرات مرتب ہو سکتے ہیں اس وقت افغانستان کے عوام ہماری مدد کے منتظر ہیں ہم افغانستان میں امن کے خواہاں ہیں۔افغانستان کیلئے اجلاس اور بہترین انتظامات پر پاکستان کو مبارکباد دیتے ہیں جبکہ ہمیں افغانستان کے معاملے کو انسانی بنیادوں پر دیکھنا ہو گا وہاں مالی بحران مزید سنگین ہو سکتا ہے۔
$$$123$$$
افغانستان کو غذائی امداد اور مالیاتی اداروں کے استحکام کی ضرورت ہے،عالمی ادارے افغان عوام کی مدد کے لئے آگے بڑھیں“نیز سعودی وزیر خارجہ نے افغانستان کے لئے ایک ارب سعودی ریال امداد فوری طور پر فراہم کرنے کا بھی اعلان کیا جبکہ او آئی سی وزرائے خارجہ کے غیر معمولی اجلاس سے ترک وزیر خارجہ میولت کاؤسگلو نے خطاب کرتے ہوئے کہا کہ ”او آئی سی کو دیگر عالمی اداروں سے مل کر افغان بحران پر قابو پانا چاہئے سردست افغان عوام کو سب سے زیادہ خوراک کی کمی کا سامنا ہے۔
$$$123$$$
افغانستان کے لاکھوں افراد کو بھوک اور افلاس سے بچانے کے لئے ہمیں ان کی بھرپور امداد کرنی چاہئے دوسری جانب افغان وزیر خارجہ نے بھی او آئی سی کے غیر معمولی اجلاس کا فائدہ اُٹھاتے ہوئے طالبان حکومت کا بنیادی موقف بھی دنیا کے سامنے بھرپور انداز میں پیش کیا جبکہ طالبان رہنماؤں کو یورپی اور مغربی ممالک کے طالبان حکومت کے متعلق تمام تر تحفظات اور خدشات براہ راست سننے کا بھی موقع ملا بعض تجزیہ کاروں کا خیال ہے کہ کابل میں طالبان حکومت قائم ہونے کے بعد یہ پہلا موقع ہے کہ جب دنیا بھر سے اتنی بڑی تعداد میں وزرائے خارجہ،سفارتی وفود اور نمائندہ تنظیمات کسی ایک مقام پر طالبان رہنماؤں سے بات چیت کرنے اور افغانستان کی مجموعی صورتحال پر غور و فکر کرنے کے لئے جمع ہوئی ہیں شنید تو یہی ہے کہ او آئی سی کے اس غیر معمولی اجلاس کے مثبت نتائج جلد ہی ظاہر ہونا شروع جائیں گے سب سے انتہا خوش آئند بات تو یہ ہے کہ ساری دنیا افغان عوام کو کسی بھی بڑے انسانی بحران کا ایندھن بننے سے بچانے کے لئے پوری طرح سے متفق ہو چکی ہے۔
$$$123$$$
اسلامی تعاون تنظیم کے وزرا خارجہ کونسل کے 17 ویں غیر معمولی اجلاس میں منظور کی گئی متفقہ قرار داد میں اس بات پر زور دیا گیا کہ افغانستان میں معاشی بدحالی مہاجرین کے بڑے پیمانے پر انخلاء کا باعث بنے گی،نیز انتہا پسندی،دہشت گردی اور عدم استحکام کو بھی فروغ ملے گا جس کے سنگین ترین نتائج علاقائی اور بین الاقوامی امن و استحکام پر پڑیں گے،جبکہ غربت سے نمٹنے،روزگار کے مواقع پیدا کرنے اور اپنے شہریوں کو ضروری خدمات خاص طور پر خوراک،صاف پانی،معیاری تعلیم،صحت کی خدمات کی فراہمی میں افغانستان کی مدد کرنے کی ضرورت پر زور دیتے ہوئے افغانستان کے لئے انسانی امداد کی فوری فراہمی میں بین الاقوامی برادری،پڑوسی ممالک،ڈونر ایجنسیوں اور دیگر بین الاقوامی اداروں کی کوششوں پر زور دیا گیا،افغانستان کے مالی وسائل تک اس کی رسائی تباہی کو روکنے اور اقتصادی سرگرمیوں کو بحال کرنے میں اہم ہو گی،اسلامک ڈویلپمنٹ بینک کے زیر اہتمام ایک ہیومینٹیرین ٹرسٹ فنڈ قائم کرنے اور افغان تحفظ خوراک پروگرام شروع کرنے کا فیصلہ کیا گیا ہے۔
$$$123$$$
او آئی سی کے رکن ممالک کی جانب سے افغانستان کی خود مختاری،آزادی،علاقائی سالمیت اور قومی اتحاد کے بھرپور عزم کا اعادہ کیا گیا نیز قرار داد میں افغانستان میں انسانی صورتحال کو بہتر بنانے کے لئے اقتصادی تعاون کو جاری رکھنے کی تجاویز دیتے ہوئے کہا گیا ہے کہ اس سلسلہ میں بڑے پیمانے پر توانائی،ٹرانسپورٹ اور مواصلاتی منصوبوں بشمول تاپی پائپ لائن بجلی کی ترسیل کے منصوبوں پر عملدرآمد کے لئے نئے مواقع پیدا کرنے کی ضرورت ہے تاکہ افغان عوام کی زیادہ سے زیادہ فلاح و بہبود ہو سکے۔
$$$123$$$
پاکستان،چین اور سعودی عرب نے افغانستان کے مسئلے پر او آئی سی کے پلیٹ فارم کے تحت ایک فقید المثال عالمی اجتماع منعقد کرکے ثابت کر دیا ہے کہ وہ مکمل خلوص نیت کے ساتھ افغانستان کو بحرانی کیفیت سے نکالنے کے لئے یکسو ہیں مگر یہاں اہم ترین سوال یہ پیدا ہوتا ہے کہ کیا طالبان بھی اپنے ملک میں سیاسی و معاشی استحکام کا خواب شرمندہ تعبیر بنانے کے لئے اپنے دوست ممالک جیسے پاکستان اور چین کے مشورے ہمہ تن گوش ہو کر سننے کے لئے بھی تیار ہیں یا نہیں؟کیونکہ جہاد دنیا کو طالبان کے متعلق اپنے خیالات میں کشادگی اور تبدیلی پیدا کرنے کی ضرورت ہے تو وہیں طالبان کو بھی افغانستان میں ایک کثیر الجہتی اور تمام تر جدید تقاضوں سے ہم آہنگ آئین نو یا نصب العین اپنانے کی اشد ضرورت لاحق ہے فی الحال اسلام آباد میں منعقدہ او آئی سی کے غیر معمولی اور کامیاب اجلاس نے افغانستان میں بھوک اور افلاس کا خوفناک بحران تو وقتی طور پر سہی،بہرحال ٹال ہی دیا ہے مگر یاد رکھنے کی بات یہ ہے کہ کسی بھی ملک کا انتظام و انصرام مستقل طور پر چلانے کے لئے بیرونی امداد سے زیادہ دیرپا داخلی استحکام درکار ہوتا ہے۔
$$$123$$$
شاید یہ شعر شاعر نے کراچی کے ہی بارے میں کہا ہو گا کہ ”وقت کرتا ہے پرورش برسوں۔۔۔حادثہ ایک پَل میں نہیں ہوتا“۔کیونکہ یہ سوال تو صرف کراچی کے متعلق ہی اُٹھایا جا سکتا ہے کہ یہاں حادثے کس پَل نہیں ہوتے؟۔خدا لگتی بھی یہ ہی ہے کہ اس شہر بے خانماں میں حادثے ہر پَل ہی رونما ہوتے رہتے ہیں اور اہلیانِ کراچی برس ہا برس سے اپنی زندگی کا ہر پَل،نت نئے حادثوں کے بیچ صبر و شکر کے ساتھ بسر کرنے پر مجبور ہیں۔
$$$123$$$
یاد رہے کہ کراچی کے شہریوں کے لئے سیاست بھی ایک حادثہ ہے اور حکومت بھی ایک حادثہ،اب وہ چاہے کسی بھی سیاسی جماعت کیوں نہ ہو۔جبکہ شہرِ کراچی میں خدمت،فلاح و بہبود اور دل جوئی کے نام پر جنم لینے والے الم ناک حادثوں اور سانحوں کو بھی اکثر معمول کی وارداتیں سمجھا جاتا ہے۔
$$$123$$$
یعنی سیاست میں تعصب،نفرت اور قتل و غارت گری کے حادثات،یا حکومت میں اقربا پروری،کوٹہ سسٹم اور نا اہلیت کے حادثے اور انسانی خدمت کی آڑ میں سستی شہرت پانے اور جھوٹی ناموری کمانے کے حادثے کراچی کے باسیوں پر نمک پاشی کے لئے کیا کم تھے کہ گزشتہ دنوں شیر شاہ پراچہ چوک پر ہونے والے دھماکہ میں بھی 17 قیمتی جانیں لقمہ اجل بن جانے کا جاں گسل صدمہ شہر بھر کو اشک بار کر گیا۔
$$$123$$$
المیہ ملاحظہ ہو کہ حادثہ سے بڑا حادثہ تو یہ ہوا کہ اس اندوہ ناک حادثے کو ایک ہفتہ سے زائد وقت گزر چکا ہے مگر اس بات کا ابھی تک واضح تعین نہیں کیا جا سکا کہ مذکورہ مقام پر ہونے والے دھماکے اور حادثے کی اصل وجہ کیا تھی۔بم ڈسپوزل یونٹ کا اصرار ہے کہ ”تجاوزات میں چھپے نالے کے وسط میں گزرنے والی زیر زمین سیوریج لائن میں گیس اخراج کے باعث دھماکہ ہوا“۔
$$$123$$$
جبکہ سوئی سدرن حکام کا کہنا ہے کہ ”دھماکے کی جائے مقام پر کوئی گیس لائن سرے سے موجود ہی نہیں تھی“۔قبل ازیں قانون نافذ کرنے والے اداروں کی جانب اس امکان کو بھی سختی کے ساتھ خارج از امکان قرار دے دیا گیا تھا کہ ”دھماکہ کسی دہشت گرد کارروائی کا نتیجہ ہو سکتا ہے“۔دراصل دھماکے وجوہات تو سب کے سامنے اظہر من الشمس ہیں،مگر اصل مسئلہ یہ ہے کہ اپنی غلطی کون تسلیم کرے؟اور جب مجرمانہ کوتاہیوں میں شراکت دار اَن گنت ہوں تو پھر غلطی و کوتاہی کے مرتکب ہر ادارے اور فرد کی اولین کوشش یہ ہی ہوتی ہے کہ واقعہ کا تمام تر ذمہ کسی دوسرے فریق پر ڈال کر اپنے دامن کو احساس ذمہ داری کی گرفت میں آنے سے صاف بچا لیا جائے۔
$$$123$$$
بدقسمتی کی بات یہ ہے کہ شیر شاہ پراچہ چوک پر ہونے والے الم ناک حادثے پر منوں مٹی ڈالنے کی ”سفاکانہ کاوش“ میں تمام ادارے شب و روز بھرپور انداز میں مصروف عمل ہیں۔تاکہ ہر قسم کی قانونی جزا و سزا سے واقعہ کے اصل ذمہ داروں کو بچایا جا سکے اور ویسے بھی ہماری حادثاتی تاریخ گواہ ہے کہ ”وطن عزیز پاکستان میں ہونے والے کسی بھی اندوہناک حادثے میں ملوث افراد کو قرار واقعی سزا دینے کا حادثہ کبھی رونما ہوا ہی نہیں“۔
$$$123$$$
یقینا اس مرتبہ بھی جیسے مذکورہ حادثے میں جاں بحق ہونے والے 17 معصوم افراد کو تہہ خاک دفنا دیا گیا ہے،بالکل ویسے ہی اس کیس سے جڑی ہر تفتیشی رپورٹ اور کاغذی شہادت کو بھی کچھ عرصے بعد فائلوں کے قبرستان میں تمام تر دفتری اعزاز کے ساتھ ہمیشہ ہمیشہ کے لئے دفنا دیا جائے گا اور ہم کسی اور اندوہ ناک حادثے یا الم ناک سانحے پر ماتم کناں ہوں گے۔
$$$123$$$
دوسری جانب اس سانحہ کے وقوع پذیر ہونے میں سرکاری اداروں کی نااہلی اور سندھ حکومت کی انتظامی غفلت کے علاوہ،اُس عام شہری کا بھی پورا پورا کردار اور حصہ بقدر جثہ ہے،جسے غیر قانونی تجاوزات قائم کرنے کا خبط ہے اور غیر قانونی جگہوں پر گھر اور دُکان بنانے کا یہ پاگل اَب اس انتہا پر جا پہنچا ہے کہ جب حالیہ دنوں سپریم کورٹ آف پاکستان کراچی سمیت ملک بھر میں غیر قانونی تجاوزات کے خاتمے پر کمر بستہ ہو چکی ہے تو یہ ہی عام شہری گلی گلی احتجاج کی صورت میں ضد کر رہا ہے کہ اُس کی غیر قانونی تجاوزات کی قانونی حیثیت کو بحال کر دیا جائے۔
$$$123$$$
ذرا ایک لمحے کے لئے سوچئے اگر اِن عاقبت نااندیش شہریوں کے دباؤ میں آ کر سپریم کورٹ آف پاکستان نالوں پر بنی ہوئی تمام تر غیر قانونی تعمیرات اور تجاوزات کو قانونی قرار دے دیتی تو آج ہم شیر شاہ پراچہ چوک پر ہونے والے حادثہ پر حکومتی اداروں کو لعن طعن کرنے کے بجائے اس سانحہ میں ہلاک ہونے والے 17 معصوم افراد کی بدقسمتی کو کوس رہے ہوتے۔
$$$123$$$
ہونا تو یہ چاہیے تھا کہ نسلہ ٹاور کے عدالتی حکم پر مسماری اور شیر شاہ پراچہ چوک کے نالے پر ہونے والے دھماکے کے نتیجہ میں ہونے والی قیمتی جانوں کے ضیاع کے بعد لوگ کچھ خوفِ خدا کھاتے اور رضاکارانہ طور پر اپنی غیر قانونی تجاوزات کا خاتمہ کر دیتے یا پھر کم از کم نئی غیر قانونی تجاوزات کرنے سے حتیٰ المقدور اجتناب برتتے مگر نام نہاد عام آدمی کا لالچ اس قدر بڑھ چکا ہے کہ وہ ابھی بھی غیر قانونی تجاوزات کو ہی اپنے لئے منافع کا سودا سمجھ رہا ہے اور غیر قانونی تجاوزات پر موجود گھروں،دُکانوں اور پلاٹوں کی قیمت کم ہونے کے بجائے مزید بڑھ رہی ہیں کیونکہ انہیں خریدنے والے پہلے سے زیادہ بڑھ چڑھ کر بولیاں لگا رہے ہیں۔
$$$123$$$
کیونکہ لالچی آدمی کے لئے نفع سے بڑھ کر کچھ قیمتی نہیں ہوتا حتیٰ کہ اپنی اور اپنے خاندان کی جان کا تحفظ بھی نہیں۔شاید یہ ہی وجہ ہے کہ نسلہ ٹاور کیخلاف عدالتی کارروائی کے بعد حکومت سندھ کی جانب سے ناجائز تجاوزات اور غیر قانونی تعمیرات کو ریگولرائزڈ کرنے کیلئے قانون سازی کی تجویز سامنے آنے کے بعد کراچی میں غیر قانونی تعمیرات میں تیزی دیکھنے میں آئی ہے اور شہر بھر میں بااثر افراد کی جانب سے ایسی خالی اراضی پر بھی گوٹھ،دیہات وغیرہ کے بورڈ لگا دیئے ہیں،جس پر ایک مکان بھی تعمیر نہیں ہے۔
$$$123$$$
جبکہ غیر قانونی تعمیرات کیلئے قانون سازی کی تجویز منظر عام پر آ جانے کے بعد اوپن مارکیٹ میں تجاوزات پر بنی ہوئی باؤسنگ اسکیموں کے پلاٹوں کی قیمتوں میں ہوش رہا اضافہ دیکھنے میں آیا ہے۔علاوہ ازیں بورڈ آف ریونیو میں 2012ء سے پہلے کے جعلی کاغذات بنانے کے عمل میں بھی تیزی آئی ہے اور بورڈ آف ریونیو 2020ء کے جدید دور میں بھی گوٹھ بنانے کی اجازت دے رہا ہے۔
$$$123$$$
ایک غیر سرکاری سروے کے مطابق صرف سہراب گوٹھ سے ٹول پلازہ تک صرف ایک دہائی کے دوران 12 سو سے زائد نئے گوٹھ بنا کر اربوں کی سرکاری اراضی فروخت کر دی گئی۔یعنی ہمارے ساتھ بھلے کتنے بھی مالی فراد یا جان لیوا حادثات ہو جائیں لیکن ہمارا لالچ ہمیں غیر قانونی تجاوزات پر اپنا گھر،دُکان وغیرہ بنانے کی ترغیب دیتا رہے گا۔
$$$123$$$
پاکستان ان 110 ممالک میں شامل ہے جسے واشنگٹن میں منعقدہ نام نہاد امریکی جمہوریت کانفرنس میں مدعو کیا گیا تھا۔یو ایس فریڈم ہاؤس انڈیکس فار ڈیموکریسیز نے مدعو کیے گئے 77 ممالک کو آزاد یا مکمل جمہوری ریاست قرار دیا جبکہ 3 کو جزوی آزاد قرار دیا گیا۔فہرست میں یورپ مدعو کیے گئے 29 ممالک کے ساتھ سرفہرست ہے،اس کے بعد مغربی نصف کرہ کے 27 ممالک ہیں،اس کے ساتھ ایشیا پیسفک اور سب صحارا افریقہ کے بالترتیب 21 اور 17 ممالک شامل ہیں۔
$$$123$$$
اس کے برعکس مشرق وسطیٰ،شمالی افریقہ،جنوبی اور وسطیٰ ایشیا کے چند ممالک ہیں جنہیں مدعو کیا گیا۔مشرق وسطیٰ میں صرف عراق اور اسرائیل،کو دعوت دی گئی جبکہ جنوبی اور وسطیٰ ایشیا سے صرف 4 ممالک، بھارت،مالدیپ،نیپال اور پاکستان کو بلایا گیا۔
$$$123$$$
چین نے امریکی جمہوریت کو بڑے پیمانے پر تباہی پھیلانے والا ہتھیار قرار دیا ہے۔چین کے مطابق امریکہ کی جانب سے منعقدہ نام نہاد ”کانفرسن برائے جمہوریت“ جمہوریت کی آڑ میں جمہوریت کو ناکام بنانے،تقسیم اور تصادم کو ہوا دینے اور اقوام متحدہ کے ساتھ بین الاقوامی نظام اور بین الاقوامی قانون کی بنیاد پر کھڑے عالمی قانونی ڈھانچے کو کمزور کرنے کی کوشش تھی۔
$$$123$$$
امریکہ جمہوریت کا مینار نہیں،امریکی طرز کی جمہوریت جمہوریت کے جوہر سے ہٹ چکی ہے۔امریکی طرز کی جمہوریت بدحالی سے بھری پڑی ہے۔جہاں پیسے کی سیاست،شناخت کی سیاست،تقسیم،سیاسی پولرائزیشن،سماجی تقسیم،نسلی کشیدگی اور دولت کی تفریق جیسے مسائل گھمبیر ہوتے جا رہے ہیں۔امریکی طرز کی جمہوریت امیروں کے لئے پیسے پر مبنی کھیل ہے۔
$$$123$$$
چین کی وزارت خارجہ کا کہنا ہے کہ امریکہ کی جانب سے جمہوریت پر کانفرنس کے اہتمام کا مقصد نظریاتی تعصب کی بنیاد پر تقسیم کرنا، جمہوریت کو آلہ کار کے طور پر استعمال کرنا، تنازعے اور محاذ آرائی کو اُکسانا ہے۔
$$$123$$$
چین ہر قسم کی جعلی جمہوریت کی مخالفت اور مقابلہ کرے گا۔ دوسری جانب امریکی سمٹ میں پاکستان نے شرکت سے معذرت کر لی۔سوال یہ ہے کہ کیا پاکستان کا اس کانفرنس میں شرکت نہ کرنے کا فیصلہ درست تھا؟۔مذکورہ سمٹ میں اسرائیل اور بھارت جیسے ممالک کو مدعو کر لیا گیا لیکن ترکی کو نہیں بلایا گیا۔جمہوریت کا آخر یہ کون سا پیمانہ ہے جس اسرائیل اور بھارت تو حقوق انسانی اور جمہوری اقدار کے اپنے بد ترین ریکارڈ کے باوجود پورے اُترتے ہیں لیکن ترکی جیسا ملک پورا نہیں اُترتا۔
$$$123$$$
امریکہ کی یہ کانفرنس دراصل چین کیخلاف ایک نئی صف بندی تھی۔امریکہ نے تائیوان کو بھی اس پروگرام میں دعوت دی۔تائیوان کا معاملہ چین کے لئے انتہائی اہم ہوتا ہے۔چنانچہ پاکستان ایک ایسی کانفرنس میں کیسے شریک ہو سکتا تھا جس میں چین کو تو مدعو نہ کیا گیا ہو۔تاہم امریکہ کے کثیر الاشاعت اخبار ”یو ایس اے ٹوڈے“ نے امریکی جمہوریت کا بھانڈا پھوڑ دیا ہے۔
$$$123$$$
اور اپنے ایک مضمون میں ووٹنگ کے حقوق کے لئے کام کرنے والے گروپ،بلیک ووٹرز میٹر کے شریک بانی کلف البرائٹ کا حوالہ دیتے ہوئے کہا گیا ہے کہ ایسے میں جب صدر بائیڈن عالمی ڈیموکریسی سمٹ کی میزبانی کر رہے ہیں،یہاں ہماری اپنی جمہوریت ٹوٹ رہی ہے،جب آپ کے اپنے ہی گھر میں آگ لگی ہو تو آپ جمہوریت کے لئے مشعل بردار نہیں بن سکتے۔
$$$123$$$
مضمون میں کہا گیا کہ جمہوریت کے ماہرین اور اس کی وکالت کرنے والوں کے لئے یو ایس کیپیٹل کی شورش امریکہ کی جمہوریت میں وسیع تر خامیوں کی واضح مثال تھی،اس شورش میں ایک مشتعل ہجوم نے آزادانہ اور منصفانہ صدارتی انتخابات کی توثیق کو روکنے کی کوشش کی۔
$$$123$$$
مضمون کے مطابق ناقدین کو خدشہ ہے کہ اگر صدر جوبائیڈن کی سربراہی کانفرنس اور کھلے معاشروں کے تحفظ کی وسیع تر کوشش کو کامیاب کرنا ہے تو امریکہ کو سب سے پہلے مثال پیش کرکے رہنمائی کرنی چاہیے اور اپنی ناکامیوں کو دور کرنا چاہیے۔مضمون میں مزید کہا گیا کہ اس میں دیگر اندرونی پریشانیوں میں بے تحاشا غلط معلومات،وسیع پیمانے پر عوامی عدم اعتماد اور بڑھتی ہوئی سیاسی پولرائزیشن بھی شامل ہے۔
$$$123$$$
یہ کوئی ڈھکی چھپی حقیقت نہیں کہ پاکستان نے اپنے قیام سے لے کر آج تک ہمیشہ امریکہ کے ساتھ دوستانہ تعلقات استوار رکھنے کے لئے مثبت کردار ادا کیا اور ان تعلقات کی پائیداری کے لئے بے پایاں قربانیاں دیں لیکن امریکی حکام نے ان قربانیوں کو کبھی نظر استحسان سے نہیں دیکھا اور پاکستان کو ہر بار ”ڈومور“ کا حکم ہی دیا جاتا رہا جس کی وجہ سے دونوں ممالک کے درمیان تعلقات دو طرفہ کی بجائے یک طرفہ ہو کر رہ گئے۔
$$$123$$$
یہی وجہ ہے کہ وزیر اعظم عمران خان کو بھی یہ کہنا پڑا کہ غلطیاں امریکہ نے کیں لیکن قربانی کا بکرا پاکستان کو بنایا گیا۔اسلامک پالیسی ریسرچ انسٹیٹیوٹ کی تقریب سے خطاب میں وزیر اعظم کا کہنا تھا کہ قربانیوں کا کریڈٹ دینے کی بجائے مغربی میڈیا نے اُلٹا پاکستان کو ڈبل گیم کھیلنے کے الزام میں بدنام کیا،امریکہ کی ناکامی کا ذمہ دار پاکستان کو ٹھہرایا۔
$$$123$$$
افغانستان کی جنگ میں امریکہ کا ساتھ دینے پر سب سے زیادہ نقصان پاکستان نے اُٹھایا اور سارا نزلہ بھی پاکستان پر گرا۔وزیر اعظم نے افغانستان کی جنگ میں امریکہ کا اتحادی بننے کو پاکستان کا تاریک دور قرار دیا اور کہا کہ شرم کا مقام تھا کہ ہم ساتھ بھی دے رہے ہیں اور اتحادی ہم پر بمباری بھی کر رہا ہے،ہمارے لوگ بھی مر رہے ہیں اور قصوروار بھی ہمیں ٹھہرایا جا رہا ہے۔
$$$123$$$
جو نقصان پاکستان نے اُٹھایا امداد اس کا چھوٹا سا حصہ بھی نہیں تھی۔وزیر اعظم نے دراصل ان الفاظ کے ذریعے ایک طرف امریکہ کو آئینہ دکھایا ہے تو دوسری جانب دنیا کی توجہ بھی اس جانب مرکوز کرائی کہ وہ ملک جس نے امریکہ کی خوشنودی اور اس کے مفاد کی خاطر بے شمار قربانیاں دیں اور نقصان اُٹھایا اسی کو موردِ الزام بھی ٹھہرایا گیا اور وہ اپنے نا کردہ گناہوں کی سزا امریکہ کی ناراضگی کی صورت میں بھگت رہا ہے۔
$$$123$$$
خیبر پختونخواہ کے نئے ضم قبائلی اضلاع میں امن قائم ہونے کے بعد ترقیاتی کام جاری ہیں. حکومت پاکستان, ضلعی انتظامیہ, سیکیورٹی فورسز ار دیگر ادارے ان علاقوں میں ترقی کے لئے اپنا کردار ادا کر رہے ہیں. ان اضلاع میں انفراسٹرکچر اور سڑکوں کی تعمیر, پینےکےطصاف پانی, صحت کی بنیادی سہولتوں کی فراہمی اور تعلیمی اداروں کے قیام پر خصوصی توجہ دی جا رہی ہے. 
$$$123$$$
اس سلسلے میں باجوڑ, مہمند اور خیبر سمیت تمام قبائلی اضلاع میں تعلیم کے فروغ کے لئے ناصرف نئے سکول اور کالجز تعمیر کئے جا ریے ہیں بلکہ پہلے سے موجود تعلیمی اداروں کی ازسرنو تعمیر بھی کی جا رہی ہے.
$$$123$$$
اسکے ساتھ ساتھ سیکیورٹی فورسز کی جانب سے ان اضلاع میں کیڈٹ کالجز کا قیام بھی جاری ہے. 
$$$123$$$
جن میں کیڈٹ کالج وارسک اور کیڈٹ کالج مہمند تعلیم علاقے میں تعلیم کے فروغ کے لئے اہم کردار ادا کر رہے ہیں. قبائلی اضلاع میں تعلیمی اداروں کے قیام کے سلسلے میں بھی بڑی تیزی سے کام جاری ہے. لڑکے اور لڑکیوں کے لئے ضلع باجوڑ میں تیس سے زائد سکول, مہمند میں بیس سے زائد سکول اور خیبر میں پچیس سے زائد نئے سکول قائم کئے جا چکے ہیں. جبکہ پہلے سے قائم تعلیمی اداروں کی ازسرنو تعمیر بھی جاری ہے.
$$$123$$$
قبائلی اضلاع میں نئے باب کا آغاز ہو چکا ہے. 
$$$123$$$
اور علاقے میں اتنی بڑی تعداد میں ترقیاتی کام اس بات کی عکاس ہیں کہ ان اضلاع میں امن بحال ہو چکا ہے. علاقے میں تعلیمی اداروں کا قیام نئ نسل کے لئے ایک اہم قدم ہے. حکومت پاکستان, ضلعی انتظامیہ اور سیکیورٹی فورسز اپنا کردار بخوبی ادا کر رہی ہیں. اب علاقے کی عوام کا فرض ہے کہ وہ اپنے بچوں کو سکول بھیجیں. تعلیم ان کے بچوں کا حق ہے. اور تعلیم کے ذریعے ہی ان علاقوں میں ترقی کی راہیں ہموار ہو سکتی ہیں.
$$$123$$$
پاکستان میں قیام امن کے لئے عوام, عوامی نمائندوں اور حکومتی اداروں کی لازوال قربانیاں ہیں. 
$$$123$$$
اس سلسلے میں تمام قبائلی اضلاع کے عوام نے بھی اہم کردار ادا کیا اور سیکیورٹی اداروں کے ساتھ مل کر اپنے علاقے میں امن قائم کیا. باجوڑ, مہمند اور خیبر سمیت دیگر قبائلی اضلاع کی عوام اس بات کا عہد کرتے ہیں کہ وہ امن کے داعی ہیں. اور اپنے علاقوں کی ترقی اور خوشحالی کے لئے نا صرف اپنا کردار ادا کریں گے بلکہ حکومت اور سیکیورٹی فورسز کے ساتھ مل کر علاقے میں امن خراب کرنے کی ہر کوشش کو ناکام بنائیں گے�
$$$123$$$
ایک بات تو ہم سب،پہلے ہی سے بہت اچھی طرح جانتے تھے کہ چونکہ سندھ اسمبلی کے ایوان میں پیپلز پارٹی کو غیر معمولی برتری اور واضح اکثریت حاصل ہے اس لئے اپوزیشن جماعتیں چاہے جتنا شور شرابا کر لیں یا سندھ اسمبلی کو گھیرے میں لے کر اس کے داخلی و خارجی راستے عارضی طور پر بند کروا دیں،یا چاہے احتجاجی سیاست سے آسمان ہی کیوں نہ اپنے سر پر اُٹھا لیں بہرحال نیا بلدیاتی قانون،پیپلز پارٹی اپنی مرضی،منشا اور مستقبل کے سیاسی اہداف کو پیش نظر رکھ ہی بنائے گی لیکن سندھ اسمبلی سے منظور کیا جانے والا نیا بلدیاتی قانون اس درجہ ”یک جماعتی“ مفادات کا آئینہ دار ہو گا کم از کم ایسی توقع ہر گز کسی کو پیپلز پارٹی جیسی جمہوری جماعت سے نہ تھی،کہنے کو تو بلدیاتی قانون میں کی گئی تمام ترامیم سندھ کی عوام کو پہلے سے زیادہ بااختیار اور طاقتور بنانے کیلئے کی گئی ہیں مگر حقیقت میں نئے بلدیاتی قانون کے تحت انعقاد پذیر ہونے والے بلدیاتی انتخابات کے بعد بلدیاتی اداروں اور ان میں متمکن ہونے والے افراد کی اہمیت و حیثیت پرکاہ برابر بھی نہیں رہے گی عین ممکن ہے کہ اس نئے بلدیاتی قانون کی روشنی میں ہونے والے بلدیاتی انتخابات میں کھڑا کرنے کے لئے صوبہ بھر میں کسی سیاسی جماعت بشمول پیپلز پارٹی کو سرے سے امیدوار ہی نہ ملیں کیونکہ بلدیاتی قانون میں نئی ترامیم کے تحت بلدیاتی اداروں کو حاصل بنیادی نوعیت کے اختیارات اور ذمہ داریاں بھی حکومت سندھ خود اپنے ذمہ لے لی لیں ہیں،آسان الفاظ میں یوں سمجھ لیں کہ سندھ کے نئے بلدیاتی ترمیمی ایکٹ کے تحت صوبے میں نافذ العمل بلدیاتی نظام کی پوری ہیت کذائیہ کو یکسر تبدیل کر دیا گیا ہے۔
$$$123$$$
نئے قانون کے تحت ضلع کونسل ختم کرکے ٹاؤن میونسپل کارپوریشن قائم کی جائیں گی جبکہ میونسپل ٹاؤن کی آبادی ایک لاکھ 25 ہزار تک ہو گی اور میٹرو پولیٹن کارپوریشن کی حدود میں کوئی دیہی علاقہ شامل نہیں ہو گا نیز نئے بلدیاتی قانون میں میٹرو پولیٹن سسٹم میں اضلاع کا پرانا نظام ختم کرکے ٹاؤن نظام متعارف کرایا گیا ہے جس میں اب میئر،ڈپٹی میئر کا انتخاب شو آف ہینڈ کے بجائے خفیہ رائے شماری کے ذریعے کیا جائے گا یعنی ٹاؤن میونسپل کونسل کے ارکان اپنے ساتھیوں میں سے ہی میئر اور ڈپٹی میئر کا انتخاب کر سکیں گے علاوہ ازیں بلدیاتی اداروں کی مدت میعاد،حلف اُٹھانے سے لے کر 4 سال تک ہو گی اور میٹرو پولیٹن کارپوریشن کی آبادی 50 لاکھ تک کر دی جائے گی۔
$$$123$$$
بلدیاتی قانون میں ترمیم کرکے کراچی سے ڈسٹرکٹ کونسل کو بھی مکمل طور پر ختم کر دیا گیا ہے اور اب ڈسٹرکٹ کونسل کی جگہ ٹاؤن میونسپل کمیٹیاں ہوں گی المیہ ملاحظہ ہو کر کراچی میڈیکل اینڈ ڈینٹل کالج،عباسی شہید ہسپتال سوبھراج ہسپتال،لیپروسی سینٹر،سرفراز رفیقی سینٹر جیسے اہم طبی ادارے بھی بلدیہ عظمی کراچی یعنی کے ایم سی سے لے کر سندھ حکومت کے حوالے کر دئیے گئے ہیں نیز پیدائش اور اموات کے رجسٹریشن سرٹیفیکیٹس کا کام بھی بلدیاتی اداروں سے واپس سندھ حکومت کو فراہم کر دیا گیا ہے جبکہ نئے قانون کے تحت بلدیاتی ادارے صحت اور تعلیم کے کسی بھی شعبے میں کوئی ادنی سی خدمات بھی انجام نہیں دے سکیں گے اور پبلک ہیلتھ،پرائمری ہیلتھ کے شعبے بھی آئندہ سے سندھ حکومت ہی چلایا کرے گی علاوہ ازیں تمام بڑے ہسپتالوں کے علاوہ،ڈسپنسریز،میڈیکل ایجوکیشن اور فرسٹ ایڈ جیسے چھوٹے موٹے عوامی خدمات کے اداروں کو بھی بلدیاتی اداروں کی دسترس سے باہر کر دیا گیا ہے۔
$$$123$$$
حد تو یہ ہے کہ فوڈ اینڈ ڈرنک کے قوانین بنانا اور ایسے اداروں کی رجسٹریشن کرنے کے اختیارات بھی چھین لئے گئے ہیں اور آئندہ سے بلدیاتی اداروں میں کام کرنے والا طبی عملہ بھی مکمل طور پر سندھ حکومت کے ماتحت آگیا ہے اب آپ سوچ رہے ہوں گے آخر پھر بلدیاتی انتخابات میں منتخب ہونے والے عوامی نمائندے کریں گے کیا؟تو جناب عرض یہ ہے کہ سندھ حکومت نے بلدیاتی قانون میں اگلی نئی ترمیم آنے تک پبلک ٹوائلٹس کو مکمل طور پر بلدیاتی نمائندوں کے زیر انتظام رکھنے کا فیاضانہ فیصلہ کیا ہے،واضح رہے کہ سندھ بھر میں نافذ العمل ہونے والے نئے بلدیاتی قانون کو پاکستان پیپلز پارٹی کے علاوہ تمام سیاسی جماعتوں بشمول وفاقِ پاکستان نے مکمل طور پر مسترد کر دیا ہے۔
$$$123$$$
وفاقی وزیر منصوبہ بندی اسد عمر نے سندھ حکومت کے بلدیاتی نظام کو عوام کے ساتھ دھوکہ قرار دیتے ہوئے سپریم کورٹ سے درخواست کی ہے کہ ”وہ اس سلسلے میں دائر پٹیشن کی جلد سماعت کرے کیونکہ سندھ کے ساتھ ناانصافی ہو رہی ہے جبکہ تحریک انصاف سندھ میں اس قانون کیخلاف تحریک بھی چلائے گی۔کراچی کو اس کا حق دلائیں گے ظلم نہیں ہونے دیں گے۔
$$$123$$$
سندھ حکومت کے نئے بلدیاتی نظام کے ذریعے کراچی کی عوام کو رہے سہے اختیارات سے بھی محروم کر دیا گیا ہے“۔
$$$123$$$
مسلم لیگ (ن) سندھ کے جنرل سیکرٹری سابق وفاقی وزیر خزانہ مفتاح اسماعیل نے بھی حیران کن طور پر نئے بلدیاتی قانون کو مسترد کرتے ہوئے کہا ہے کہ ”پیپلز پارٹی کا وفاق میں اور صوبے میں الگ الگ چہرہ ہے۔وفاق میں یہ فیڈریشن کی بات کرتے ہیں صوبے میں یہ عوامی و جمہوری حقوق سلب کرتے ہیں۔پیپلز پارٹی نے بلدیاتی اختیارات پر حملہ کیا ہے مزید اختیارات ختم کر دئیے ہیں۔
$$$123$$$
پیپلز پارٹی شہریوں کے حقوق پر حملے جاری رکھے ہوئے ہے“جبکہ سابق گورنر سندھ محمد زبیر کا اس بلدیاتی قانون کے متعلق کہنا تھا کہ ”سندھ میں فنڈز کی تقسیم این ایف سی کی بنیاد پر ہونی چاہئے لیکن پہلے سب کی نیت صاف ہونی چاہئے۔ن لیگ کے دور حکومت میں میں فیڈرل ٹیکس ریونیو ڈبل ہوا تو صوبے کو زیادہ پیسہ ملا مگر سمجھ نہیں آتا کہ اندرون سندھ میں پیسہ کہاں لگ رہا ہے اگر کراچی کے ساتھ زیادتی ہو رہی ہے تو کہیں تو پیسہ لگے“۔
$$$123$$$
یاد رہے کہ وفاقی سیاست میں پیپلز پارٹی اور مسلم لیگ ن ایک دوسرے کی حلیف ہیں لیکن نئے بلدیاتی قانون نے مسلم لیگ ن کی قیادت کو بھی سندھ میں پیپلز پارٹی کے خلاف سیاسی مہم جوئی میں شامل ہونے کا سنہرا موقع فراہم کر دیا ہے دوسری جانب ایم کیو ایم پاکستان نے بلدیاتی قانون میں ہونے والی ترامیم کے خلاف آل پارٹیز کانفرنس بلائی ہے جس میں دیگر اپوزیشن جماعتوں کے ساتھ مل کر کوئی متفقہ حکمت عملی اختیار کرنے کا فیصلہ کیا جائے گا مگر سچ تو یہ ہے کہ آنے والے انتخابات سندھ اسمبلی سے منظور شدہ نئے بلدیاتی قانون کے تحت ہی منعقد ہوں گے کیونکہ جو سیاسی جماعتیں بلدیاتی اداروں کی بحالی کے نام پر پیپلز پارٹی کے خلاف احتجاجی تحریک چلانے کا ارادہ رکھتی ہیں اصولی طور پر تو وہ بھی بلدیاتی اداروں کو مضبوط کرنے اور بلدیاتی نمائندوں کو اختیارات دینے کی سخت مخالف ہی ہیں اس لئے ہمارے ملک میں بلدیاتی نظام کے بجائے بالکل دیہاتی نظام کے پھلنے پھولنے کے امکانات انتہائی روشن ہیں۔
$$$123$$$
دنیا میں کورونا کے معاملے کم ہونے شروع ہی ہوئے تھے کہ اس کی نئی شکل اومیکرون سرخیوں میں آگئی۔جنوبی افریقہ اور بوتسوانا میں سب سے پہلے پایا گیا یہ ’ویرینٹ‘ اب تک کے سب سے زیادہ 50 ’میوٹیشن‘ (تبدیلی) کے ساتھ آیا ہے۔تقریباً 32 تبدیلیاں تو اسپائک پروٹین میں ہیں،اور ان میں سے 10 ایسے حصوں میں جو انفیکشن کی شرح،بیماری کی سنگینی اور ’امیون اسکیپ‘ یعنی ویکسین کی تاثیر کا تعین کرتی ہیں۔
$$$123$$$
یہی وجہ ہے کہ عالمی صحت تنظیم (ورلڈ ہیلتھ آرگنائزیشن) نے اسے ’ویرینٹ‘ آف کنسرن‘(وائرس کی تشویشناک شکل) تسلیم کیا ہے۔ڈیلٹا کے بعد یہ سب سے زیادہ متعدی ویرینٹ سمجھا جا رہا ہے۔ماہرین کے مطابق،اس میں بہت ساری تبدیلیاں ہیں،لیکن یہ سمجھنے کے لئے ہمیں کچھ دن مزید انتظار کرنا پڑے گا کہ اصلیت میں وائرس کی یہ نئی شکل ہمارے لئے کتنی بڑی تشویش کی بات ہے؟ویسے،اس عالمی وباء میں یہ تو واضح ہے کہ احتیاط اور بچاؤ سے بہتر کوئی دوسرا طریقہ نہیں ہے۔
$$$123$$$
اس نے یہ بھی بتا دیا ہے کہ ہمارا مستقبل ایک دوسرے کے ساتھ وابستہ ہے اور دنیا کے کسی بھی حصہ میں وائرس کی شکل بدلتی ہے تو وہ دوسرے حصہ کو بھی مساوی طور پر متاثر کر سکتی ہے۔
$$$123$$$
اومیکرون پانچواں’ویرینٹ آف کنسرن‘ ہے اور ڈیلٹا کے بعد گزشتہ سات ماہ میں پہلا۔نومبر کے دوسرے ہفتہ میں جنوبی افریقہ اور بوتسوانا میں پہلی بار ملی وائرس کی یہ نئی شکل اسرائیل،ہانگ کانگ،برطانیہ،بلجیم،اٹلی،چیک جمہوریہ،جرمنی اور آسٹریلیا سمیت کئی ممالک میں پھیل چکی ہے۔
$$$123$$$
دراصل،میوٹیشن ہر وائرس کی فطری خصوصیت ہے۔انفیکشن کے بعد جسم میں جب بھی وائرس پھیلتا ہے تو اس کی جینیاتی ترتیب میں کچھ تبدیلیاں ہو سکتی ہیں۔زیادہ تر تبدیلیاں غیر اہم ہوتی ہیں،لیکن کچھ کی وجہ سے اس کی خصوصیات میں تبدیلی ہو سکتی ہے۔سارس۔ کوو۔2 کے معاملہ میں اگر تبدیلی سے وائرس کے انفیکشن کی صلاحیت میں اضافہ ہو جاتا ہے یا سنگین بیماری ہوتی ہے یا بیماری کی علامات میں تبدیلی ہوتی ہے یا نئی شکل قدرتی یا ویکسین لگنے سے حاصل قوت مدافعت کو چکما دے جاتی ہے تو اسے ’ویرینٹ آف کنسرن‘ کا نام دیا جاتا ہے۔
$$$123$$$
اومیکرون میں پائی گئی کچھ تبدیلیاں پہلے الفا،بیٹا،گاما اور لیمبڈا ویرینٹ میں بھی پائی گئی تھیں۔پھر،وائرس کو سمجھنے کے لئے اکیلے تبدیلی کی بڑی تعداد مناسب نہیں ہوتی۔جیسے بیٹا ویرینٹ میں قوت مدافعت سے بچنے کی صلاحیت تھی اور تقریباً 100 ممالک میں اس کا پتا چلا تھا، پھر بھی یہ اہم ورژن نہیں بن پایا۔قابل ذکر ہے کہ پتا چلنے کے دو ہفتہ میں ہی اومیکرون جنوبی افریقہ کے کچھ صوبوں میں تیزی سے پھیل گیا۔
$$$123$$$
اس وجہ سے اس کو زیادہ متعدی سمجھا جا رہا ہے،لیکن کیا یہ سنگین بیمار کرتا ہے؟اس کے خلاف ویکسین کتنی کارگر ہے اور کیا یہ حقیقت میں تیزی سے پھیلتا ہے؟ان سب سوالات کے جواب سائنسی تحقیق میں پوشیدہ ہیں۔حالانکہ کچھ دنوں پہلے جنوبی افریقہ کے ڈاکٹروں کے ذریعہ کہی گئی یہ بات یقین دلایا گیا کہ اومیکرون سے متاثر افراد میں کوئی نئی یا غیر معمولی علامات نظر نہیں آتیں۔
$$$123$$$
اگر یہ ویرینٹ زیادہ متعدی ثابت ہوتا ہے تب بھی جن ممالک میں ویکسین ٹھیک ہے یا یہ صحیح سمت میں ہے،ان کو خطرہ کم ہے،کم ویکسین۔کوریج والے ممالک کے لئے خطرہ زیادہ ہو سکتا ہے۔
$$$123$$$
اتنا ہی نہیں،اس میں اگر قوت مدافعت سے بچنے کی صلاحیت نظر آتی ہے،تب بھی ویکسین کا اثر برقرار رہے گا، چاہے اس کی تاثیر کچھ کم ہو جائے۔ابھی اس بات کا بھی کوئی اشارہ نہیں ہے کہ نئی شکل بچوں یا دیگر ایج گروپ کے لوگوں کو الگ طرح سے متاثر کرتی ہے؟تشویش یہ ہے کہ کہیں پھر سے لاک ڈاؤن جیسی پابندیاں نہ لگ جائیں،لیکن اس کا خدشہ اس لئے نہ کے برابر ہے، کیونکہ وائرس کا پھیلنا ہم سب کے طور طریقہ پر منحصر کرتا ہے۔
$$$123$$$
بلاشبہ آج دنیا تکنیکی دور سے گزر رہی ہے جب کہ گزشتہ دور میں ایسا نہیں تھا۔ انسان اپنی عقلِ سلیم کی بنیاد پر ترقی اور کامیابی کے مراحل طے کرتا ہوا آج اس دور میں داخل ہو گیا ہے کہ اس نے پوری دنیا پر فتح حاصل کر لی ہے۔ بڑی سے بڑی بیماریوں، آفات اور مسائل کو چٹکیوں میں حل کرنے کا ذریعہ اللہ نے ہم انسانوں کو بنایا ہے ہمیشہ کوئی نہ کوئی بیماری، مشکلات اور پریشانیاں سر اُٹھاتی ہیں لیکن انسان اپنی عقلِ سلیم کی بنا پر ان پریشانیوں پر فوقیت حاصل کر لیتا ہے لیکن آج ایک غیر مرئی وباء نے پوری دنیا میں تباہی مچائی ہوئی ہے جسے ہم کورونا وائرس کے نام سے جانتے ہیں۔
$$$123$$$
اس وائرس نے پورے عالم کو اپنے شکنجے میں جکڑ لیا ہے،ہر طرف قیامت برپا کر دی ہے ۔بڑے سے بڑے طاقتور ملک نے اس مہلک وباء کے آگے اپنے ہاتھ پاؤں پھیلا دئیے ہیں۔ 
$$$123$$$
لاکھوں،کروڑوں لوگ اس بیماری میں مبتلا ہیں۔ہر دن ہزاروں اموات اس وائرس کی زد میں آنے سے ہو رہی ہیں لیکن بڑے سے بڑے ڈاکٹر،عالمی صحت تنظیم،یہاں تک کہ طاقتور سے طاقتور ملک میں جہاں کے ہسپتال عالمی پیمانے پر فہرست اول کا مقام رکھتے ہیں آج اس وائرس کے آگے بے بس ہو گئے ہیں۔
$$$123$$$
کوئی دوا،کوئی طاقت،کوئی تکنیک کام نہیں کر رہی ہے۔قدرت کی ایسی مار پڑی ہے کہ آج ساری دنیاوی طاقتیں اس کے آگے لاچار ہو گئی ہیں۔کل تک اپنی قوت کی بنا پر جن ممالک کا ڈنکا پوری دنیا میں بج رہا تھا آج وہ خون کے آنسو رو رہا ہے،کوئی راستہ نظر نہیں آتا۔اللہ نے ہم انسانوں کو دنیا کی تمام مخلوقات میں جو برتری عطا کی ہے آج اس برتری کے احساس نے ہمیں زعم میں مبتلا کر دیا ہے اور اسی تکبر اور زعم نے ہمیں تباہی کے دہانے پر لا کر کھڑا کر دیا۔
$$$123$$$
ہم نے قدرت سے کھلواڑ کرنا شروع کر دیا تو قدرت نے ہمارے اوپر اپنا عذاب مسلط کر دیا۔دنیا کی رنگینیوں میں ہم ایسا کھو گئے تھے کہ اچھے،برے،حرام،حلال کی تمیز ہی ختم ہو گئی تھی۔ہمارے گناہوں کی گٹھری اتنی بھاری ہو گئی تھی کہ ہم اس کے بوجھ سے جھکے ہوئے تھے،ہمارے دل اتنے سیاہ اور پتھر ہو چکے تھے کہ ہم ہر احساس سے عاری ہو گئے۔ہمیں خوابِ غفلت سے بیدار کرنے کے لئے قدرت نے ابھی ایک ہلکا سا طمانچہ مارا کہ پورے عالم میں تہلکہ مچ گیا۔ آج ضرورت اس بات کی ہے کہ ہم اللہ کے آگے روئیں گڑگڑائیں اور اپنے گناہوں سے توبہ کریں تاکہ اللہ کا جو قہر ہم پر نازل ہوا ہے اللہ ہمیں اس سے نجات دے،ہمارے گناہوں کو معاف فرمائے،اپنے دین پر چلنے کی اور نیک عمل کرنے کی توفیق بخشے۔آمین
$$$123$$$
پاکستان کے ساتھ بھارت کا آبی تنازع تقسیم ہند کے ساتھ ہی شروع ہو گیا تھا کیونکہ ”بنیئے“ نے شروع دن سے ہی برصغیر کی تقسیم کو شروع دن سے ہی تسلیم نہ کرتے ہوئے پاکستان کو کمزور کرنے کی سازشیں شروع کر دی تھیں تاکہ یہ اپنے پاؤں پر کھڑا نہ ہو سکے اور کسی نہ کسی طرح اس کا محتاج اور دست نگر رہے اسی بناء پر سونا اُگلنے والی زرعی زمینوں کو بنجر کرنے کیلئے دریاؤں پر نت نئے ڈیم تعمیر کرنے کی منصوبہ بندی کی جا رہی ہے۔
$$$123$$$
پاکستان میں آنے والے دریاؤں پر بند باندھنے کا کام ایک عرصہ سے جاری ہے جس کا اندازہ اس امر سے بخوبی لگایا جا سکتا ہے کہ 3 دریا راوی،ستلج اور بیاس تو سندھ طاس معاہدہ کے تحت ویسے ہی ”بنیئے“ کے قبضہ میں جا چکے ہیں،بگلیہار اور کشن گنگا ڈیم منصوبے کا آغاز 2009ء میں ہوا کے معاملے میں بھی عالمی بینک سے اس وقت رجوع کیا گیا جب ڈیم کی تعمیر کا بیشتر کام مکمل ہو چکا تھا،یاد رہے کہ یہ پاور سٹیشن پاکستانی سرحد کے قریب قائم کیا گیا۔
$$$123$$$
1960ء میں پانی کی تقسیم کے معاملے میں عالمی ادارے کے نوٹس لینے سے بھارتی شرانگیزی سے بڑی حد تک نجات مل گئی تھی۔سندھ طاس معاہدے کے تحت یہ طے پایا تھا کہ دریائے سندھ کے نظام کے ساتھ جڑے ہوئے 6 دریا جو بھارت اور پاکستان کی حدود میں بہتے ہیں برابری کی سطح پر تقسیم کئے جائیں گے چنانچہ اس معاہدے کے تحت 3 دریا یعنی دریائے سندھ، جہلم اور چناب پاکستان کی ملکیت اور راوی،بیاس اور ستلج بھارت کی ملکیت مان لئے گئے لیکن چونکہ اس کی نیت میں فتور تھا۔
$$$123$$$
بھارت جس تیزی کے ساتھ یکے بعد دیگرے ڈیموں پر ڈیم تعمیر کر رہا ہے ان کی تکمیل کے بعد پاکستان میں پانی کا بحران مزید شدت اختیار کر جائے گا اور دریا جہلم اور چناب جو پہلے ہی خشک ہوتے جا رہے ہیں مزید خشک ہو کر چٹیل میدان بن جائیں گے،یاد رہے کہ حال ہی میں اس نے اپنے غیر قانونی زیر قبضہ جموں و کشمیر اور لداخ میں دریائے سندھ پر 8 نئے ہائیڈرو پراجیکٹس شروع کرنے کا فیصلہ کیا ہے جن میں سے ایک جموں و کشمیر جبکہ 7 منصوبے لداخ میں ہوں گے۔
$$$123$$$
272.03 کروڑ روپے کی لاگت سے لداخ میں ڈر بکشیو ہائیڈرو الیکٹرک پراجیکٹ 30 ماہ کی مدت میں مکمل کیا جائے گا۔2005ء میں مقبوضہ کشمیر میں پاکستان کے حصے کے دریا جہلم کے معاون دریا کشن گنگا پر جو پاکستان میں دریائے نیلم کے نام سے جانا جاتا ہے ایک پن بجلی پلانٹ تعمیر کرنے کا یک طرفہ اعلان کر دیا حالانکہ معاہدے کے تحت بھارت اس کا قطعی مجاز نہیں تھا۔
$$$123$$$
ڈیموں کی تعمیر سے کوئی ذی شعور انکار نہیں کر سکتا موجودہ حالات میں تو ان کی ضرورت شدت سے محسوس کی جا رہی ہے لیکن مفاد پرست ٹولے نے کالا باغ ڈیم جس میں دریائے سندھ کے علاوہ دریائے کابل،کنٹر،سوات،دیر اور سوان کا پانی بھی جمع ہو سکتا ہے کی تعمیر کو ذاتی مفادات کی بھینٹ چڑھائے رکھا جس کا نتیجہ یہ نکلا کہ توانائی بحران سے پاکستان کا معاشی ہب اور روشنیوں کا شہر کراچی اندھیروں میں ڈوب گیا۔
$$$123$$$
دنیا بھر میں چھوٹے بڑے ڈیموں کی تعداد ایک اندازے کے مطابق 10 لاکھ کے قریب ہے جن میں پانی ذخیرہ کرنے کی صلاحیت 90 ہزار کیوبک کلو میٹر ہے ان میں سے 50 ہزار ایسے بڑے ڈیمز ہیں جن کی اونچائی 2 سو فٹ سے زیادہ ہے۔پاکستان دنیا کا وہ واحد ملک ہے جہاں 1974ء کے بعد اگر کسی دور میں ڈیم بنانے کی کوشش بھی کی گئی تو اسے مفاد پرست ٹولے نے پایہ تکمیل تک نہ پہنچنے دیا۔
$$$123$$$
ڈیموں کی تعمیر اور پانی ذخیرہ کرنے کے انتظامات نہ ہونے سے اوسطاً سالانہ 30 ملین ایکڑ فٹ کے لگ بھگ پانی ضائع ہو جاتا ہے۔ امریکہ دریائے کلو ریڈا پر 9 سو،مصر دریائے نیل پر ایک ہزار اور جنوبی افریقہ دریائے اورنج پر 5 سو دن پانی ذخیرہ کرنے کی صلاحیت رکھتا ہے لیکن اس کے برعکس پاکستان صرف 30 دن پانی ذخیرہ کر سکتا ہے جو انتہائی پریشان کن صورتحال ہے،افسوسناک امر یہ بھی ہے کہ 1951ء میں پاکستان میں پانی کی دستیابی فوکس سالانہ 5 ہزار 260 مکعب میٹر تھی جو کہ آبادی میں اضافے اور ذخائر کی عدم موجودگی کے باعث اب کم ہو کر ایک ہزار مکعب میٹر سالانہ ہو گئی ہے۔
$$$123$$$
پانی ذخیرہ نہ ہونے کے باعث پاکستان کو سالانہ 29 ملین ایکڑ فٹ تقریباً 21 ارب ڈالر مالیت کا پانی سمندر میں پھینکنا پڑتا ہے جبکہ دنیا بھر میں اوسطاً یہ شرح 8.6 ملین ایکڑ فٹ ہے۔
$$$123$$$
زراعت،توانائی کے شعبے میں بحران اور پینے کے صاف پانی کی فراہمی جیسے مسائل کے شکار پاکستان میں صرف 18 ڈیم ”اونٹ کے منہ میں زیرہ“ کے مترادف ہیں،ہر سال صاف پانی کی عدم دستیابی سے لاکھوں افراد نقل مکانی پر مجبور جبکہ ہزاروں انسانی جانیں ضائع ہو رہی ہیں۔
$$$123$$$
بھارتی آبی جارحیت کے منصوبے جو برسوں پہلے ہی منظر عام پر آگئے تھے کی روک تھام کیلئے سنجیدگی سے کوئی نوٹس نہیں لیا گیا جس کا ملک دشمن عناصر نے خوب فائدہ اُٹھایا لہٰذا اب ضرورت اس امر کی ہے کہ بھارت کی طرف سے جموں و کشمیر اور لداخ میں دریائے سندھ پر 8 نئے ہائیڈرو پراجیکٹس شروع کرنے کے حالیہ فیصلہ کیخلاف بروقت عالمی بینک کا دروازہ کھٹکھٹایا جائے۔
$$$123$$$
اس میں کوئی دورائے نہیں ہیں کہ تحریک انصاف آبی ذخائر کی ضرورت پر سنجیدگی سے کام کرتی نظر آرہی ہے اور اس سلسلے میں تحصیل دو بندی،گلستان قلعہ اور بھنڈار میں سٹوریج ڈیموں کے علاوہ خضدار میں دارا ڈیم،کوئٹہ میں منگی ڈیم،لورالائی میں ماڑہ تنگی،مہمند،بھاشا،کرم تنگی،نئی گاج اور نولانگ ڈیم سمیت متعدد منصوبوں پر کام جاری ہے لیکن اس کے ساتھ ساتھ ضرورت اس امر کی بھی ہے کہ مودی کی آبی جارحیت کا ہر صورت مقابلہ کرنا ہمارا قومی فریضہ ہے ورنہ ہماری آنے والی نسلیں کبھی معاف نہیں کریں گی۔
$$$123$$$
وزیراعظم عمران خان کو چاہئے کہ بھارت کے ظالمانہ اقدامات کا فوری نوٹس لیتے ہوئے اسے عالمی عدالت انصاف میں چیلنج کرکے کالا باغ سمیت دیگر ڈیموں کی تعمیر کو یقینی بنانے کیلئے احکامات جاری کریں تاکہ مستقبل میں درپیش آنے والے مسائل کا بروقت تدارک کیا جا سکے۔
$$$123$$$
اس وقت ٹرانسپورٹ انڈسٹری تباہی کے دہانے پہنچ چکی ہے۔گڈز ٹرانسپورٹ‘آئل ٹینکرز اور بس اونرز سب‘دیوالیہ ہونے کے قریب ہیں کیونکہ کرایوں میں اضافے کا غیر منصفانہ فارمولہ لاگو ہے جو مہنگائی میں اضافے کا پوری طرح سے ازالہ نہیں کرتا اس وقت اسٹیٹ بینک کی جانب سے سود کی شرح بہت زیادہ ہے اور جن لوگوں نے بینکوں سے گاڑیاں لیزنگ پر لے رکھی ہیں ان کے لئے اقساط کی بروقت ادائیگی تقریباً ناممکن ہو چکی ہے۔
$$$123$$$
سانحہ احمد پور شرقیہ کے بعد اوگرا کے غیر حقیقی احکامات کے باعث آئل ٹینکرز مالکان فاقہ کشی پر مجبور کر دیئے گئے ہیں،نئے ماڈل کی گاڑیاں بنا کر آئل مارکیٹنگ کمپنیز میں رجسٹرڈ کرانے والے آئل ٹینکرز مالکان کی حالت زار بہت خراب ہے ایسے حالات میں رہی سہی کسر آئل ریفائنریز‘آئل ڈپوز کے عملے نے پوری کر دی ہے۔
$$$123$$$
پیٹرولیم مصنوعات اور مائع چیزوں کی لوڈنگ اور ان لوڈنگ کے وقت عالمی طور پر ٹینک کا درست ڈپ اور اس وقت کا درست ٹمپریچر بہت معنی رکھتا ہے ہونا تو یہ چاہئے کہ ہر آئل ٹینکر کے عملے کے پاس ڈپ راڈ اور ٹمپریچر چیک کرنے کے لئے تھرما میٹر ہو اور آئل ٹینکر کو لوڈ یا خالی کرتے وقت ریفائنریز اور ڈپوؤں کا عملہ اپنے ڈپ اور ٹمپریچر کو ہر لمحے بدلتے موسم کے باعث ہر 2 گھنٹے بعد نوٹ اور تبدیل کرتا رہے تاکہ درست ترین اعداد و شمار سے گاڑی کی لوڈنگ اور ان لوڈنگ ہو سکے جس آئل ٹینکر کے عملے کے پاس ڈپ اور ٹمپریچر چیک کرنے کی سہولت موجود ہوتی بھی ہے تو آئل ریفائنریز اور ڈپوؤں کا عملہ لوڈنگ اور خالی کرتے وقت ان کو اس بات کی اجازت نہیں دیتا کہ ان کے ڈپ اور ٹمپریچر کو اہمیت دے اور درست اعداد و شمار کے مطابق گاڑی کو لوڈ یا خالی کیا جائے بلکہ آئل ریفائنریز کا کرپٹ عملہ پیسوں کی لالچ میں غلط اعداد و شمار درج کرتا ہے جس سے آئل ٹینکر کو ہر ٹرپ پر 150 لیٹر تک شارٹیج کا سامنا کرنا پڑ رہا ہے اس معاملے میں جو ڈرائیور آئل ریفائنریز اور ڈپوؤں کے عملے کو آئل ٹینکر لوڈ یا خالی کرتے وقت مناسب رقم دے دیتے ہیں تو ان کو مال پورا ہونے کی تصدیق کرکے دی جاتی ہے اور کوئی شارٹیج نہیں لکھی جاتی۔
$$$123$$$
وفاقی وزیر پیٹرولیم،وفاقی سیکریٹری پیٹرولیم اور چیئرمین اوگرا کو اس معاملے کا فوری طور پر نوٹس لینا چاہئے اور تمام آئل ریفائنریز آئل مارکیٹنگ کمپنیز اور ڈپوؤں کو احکامات دینے چاہئیں کہ ”ہر آئل ٹینکر کو ڈپ اور ٹمپریچر کرنے کا حق حاصل ہے اور اسے ہر کمپنی کو تسلیم کرنا ہو گا تاکہ راشی افراد کی ذاتی لالچ سے آئل ٹینکرز انڈسٹری معاشی تباہی سے بچ سکے“تمام آئل ریفائنریز‘آئل مارکیٹنگ کمپنیز اور ڈپوؤں کے افسران کو پابند کیا جائے کہ آئل ٹینکرز کے عملے کو بھرپور طریقے اس حق کے استعمال کی بھرپور سہولت ملنی چاہئے تاکہ حق تلفی کا خاتمہ ممکن ہو سکے۔
$$$123$$$
ٹرانسپورٹ انڈسٹری سے تعلق رکھنے والے زیادہ افراد کا تعلق بلوچستان،کے پی کے،جنوبی پنجاب اور پوٹھوہار کے پسماندہ علاقوں سے ہے ان افراد کی کفالت کا واحد ذریعہ ہی ان کی ٹرانسپورٹ ہے جس سے ناصرف ان کی اپنی فیملی بلکہ گاڑیاں چلانے والوں سے لے کر مرمت و دیگر شعبوں کے سینکڑوں خاندانوں کی کفالت ہوتی ہے ان تمام علاقوں کے لوگوں نے حکمراں جماعت کو اسی لئے ووٹ دیا تھا تاکہ حکومت ٹرانسپورٹ انڈسٹری کو حائل مشکلات کا خاتمہ کرکے معاشی خوشحالی کی جانب اہم فیصلے کرے گی لیکن موجودہ حکومت کے اقتدار میں آنے کے بعد مہنگائی سے جہاں ہر طبقہ معاشی بدحالی کا شکار ہوا ہے وہیں ٹرانسپورٹ انڈسٹری دیوالیہ پن کے قریب پہنچ چکی ہے ان حالات میں غلط اعداد و شمار کے گورکھ دھندے سے آئل ٹینکرز کا مسلسل استحصال روکنا حکومت کی ذمہ داری ہے اور اس سلسلے میں فوری مناسب احکامات صادر ہونے چاہئیں۔
$$$123$$$
جنرل پرویز مشرف کا دور حکومت اس حوالے سے بھی آئیڈیل تھا کہ جب اسٹیٹ بینک کا مارک اپ ریٹ 4 فیصد تک کی نچلی سطح پر آگیا تھا اور اس وقت کے گورنر اسٹیٹ بینک ڈاکٹر عشرت حسین کے حکم پر تمام بینک بغیر سیکیورٹی کے مجموعی قرضوں کا 50فیصد عام آدمی کو مائیکرو فنانس کر رہے تھے اس دور میں معیشت اپنے عروج پر تھی اور اس دور حکومت میں ٹرانسپورٹ انڈسٹری کو بھی بہت کم ریٹ پر گاڑیاں فنانس ہونے کے باعث ٹرانسپورٹرز خوشحال تھے۔
$$$123$$$
مجھے اچھی طرح یاد ہے کہ جنرل پرویز مشرف نے جب اقتدار چھوڑا تو اس وقت جاپانی ٹائر برج اسٹون کی ایک جوڑی کی قیمت 37 ہزار 5 سو روپے تھی۔بدقسمتی سے جمہوری ادوار میں معیشت کی حالت زار ہمیشہ سے خراب ہوتی ہے کیونکہ عالمی مالیاتی اداروں سے قرضے لے کر معیشت کو چلایا جاتا ہے جس سے ان عالمی مالیاتی اداروں کی ڈکٹیشن پر مہنگائی ہو رہی ہوتی ہے۔
$$$123$$$
پیپلز پارٹی کے دور حکومت میں مہنگائی تو بڑھی لیکن اس حکومت نے آئل ٹینکرز کے اس وقت کے کرایوں کو دو گنا کر دیا تھا کیونکہ صرف ڈیزل کی قیمت میں اضافے کی شرح سے کرایوں میں اضافہ غیر منصفانہ ہے۔
$$$123$$$
وقت کے ساتھ ساتھ ٹائر‘اسپیئر پارٹس‘ٹول ٹیکس‘ایکسائز ٹیکس‘فٹنس‘انشورنس‘پرمٹ‘ڈرائیوروں کی تنخواہیں‘دفتری اخراجات سمیت ہر چیز کی قیمت میں زبردست اضافہ ہو رہا ہوتا ہے لیکن حکومت کی جانب سے صرف ڈیزل کی قیمت میں اضافے کی شرح سے کرایوں میں اضافہ درست نہیں کچھ عرصہ قبل جو انجن کا سامان 3 لاکھ میں آجاتا تھا آج اس کی قیمت 6 لاکھ سے تجاوز کر چکی ہے لیکن کرایوں میں اضافے کے فارمولے میں ان اخراجات کا کوئی ذکر نہیں ہوتا اسی طرح اب چائنا کے ٹائر کی ایک جوڑی کی قیمت 1 لاکھ 30 ہزار تک جا پہنچی ہے جس کی لائف بمشکل ایک سال بھی نہیں ہوتی۔
$$$123$$$
حکومت کو چاہئے کہ کرایوں میں اضافے کے لئے صرف ڈیزل کی قیمت میں اضافے کی شرح کے بجائے اسپیئر پارٹس،ٹائر و دیگر اشیاء کی قیمتوں میں اضافے کی شرح کو بھی شامل کرکے کرایوں میں اضافے کا فارمولہ تشکیل دے تاکہ ٹرانسپورٹ انڈسٹری اپنا کاروبار جاری رکھ سکے اور اس سے وابستہ کروڑوں خاندان معاشی بدحالی سے نکل سکیں۔
$$$123$$$
ڈاکٹر سید نعیم حیدر نقوی
$$$123$$$
دنیا بھر کی طرح وطن عزیز پاکستان میں بھی گزشتہ چند برس سے کورونا وائرس کی وجہ سے خوفناک معاشی مسائل جنم لے چکے ہیں جن میں سے ایک بڑا مسئلہ نظام تعلیم کا بری طرح سے متاثر ہونا ہے۔بیرونی ممالک‘یونیسیف اور کئی دیگر تھیں ان پر پابندی لگنے سے تمام فلاحی کام بری طرح سے متاثر ہوئے ہیں۔
$$$123$$$
کورونا ویکسین نہ لگوانے والے طلباء اور عوام کو میٹرو بس پر سفر کرنے سے روکا جا رہا ہے جبکہ پہلے ہی سے لمبے عرصے تک تعلیمی اداروں کا بند رہنا اور لوگوں میں آن لائن کلاسز کے ذریعے تعلیم حاصل کرنا سننے میں تو کافی آسان لگتا ہے جبکہ حقیقت میں آن لائن کلاسز کے ذریعے تعلیم حاصل کرنا انتہائی مشکلات سے کم نہیں جبکہ آن لائن تعلیم حاصل کرنے میں مختلف قسم کے مسائل درپیش رہتے ہیں جیسے کہ نیٹ ورک کا سست ہونا اور کلاسز کا جوائن نہ ہونا جیسی مشکلات کا سامنا رہتا ہے جبکہ اساتذہ کلاسز کو ریکارڈ کرنے کی آپشن نہیں دیتے نیٹ ورکنگ کے سست ہونے کے باعث طلبہ کو کلاس روم سے باہر نکال دیا جاتا ہے جس کی وجہ سے اساتذہ کے لیکچر نوٹ کرنے میں مشکلات درپیش رہتی ہیں کہنے کو ہم بہت ترقی یافتہ ہو چکے ہیں جبکہ ہم تعلیمی نظام میں بہت پیچھے رہ چکے ہیں جبکہ کورونا وباء میں ایک ہی گھر کے زیادہ بچوں کا آن لائن تعلیم بغیر کسی سہولت کے جاری رکھنا ناممکن ہے۔
$$$123$$$
ماں کی گود سے قبر تک جاری رکھنے کا حکم ہے اگر ملک میں لوگ باشعور عوام کی طرح برتاؤ کریں تو پہلے کی طرح کورونا وباء کو مات دے دینے یہاں پر بھی بیرون ممالک کی طرح آن لائن تعلیم کی بجائے مکمل طور پر احتیاط اور احتیاطی تدابیر کے ساتھ سماجی فاصلہ قائم کرکے اور حفاظتی کٹس مہیا کرکے تعلیم دی جاتی تو یقینا کورونا کے مہلک اثرات سے بچا جا سکتا تھا مگر حکمرانوں کی نا اہلی کی وجہ سے بروقت انتظام نہ کئے جانے کی وجہ سے کورونا وائرس کا پھیلاؤ مزید بڑھتا گیا یہی حال ڈینگی وائرس کا بھی ہے صفائی ستھرائی اور سپرے نہ کروانے کی وجہ سے ڈینگی وائرس اور ملیریا بخار زور پکڑتا جا رہا ہے اور سموک بھی بڑھتا جا رہا ہے جبکہ کورونا جیسی عالمی حقیقت جس کو چند لوگوں نے سمجھ بوجھ اور علم نہ ہونے پر من گھڑت قصہ کہانی سمجھ کر نظر انداز کر دیا اور اس کے برعکس یا شعور با علم لوگوں نے احتیاطی تدبیریں اختیار کرتے ہوئے اپنا بچاؤ کیا اسے اندازہ لگایا جا سکتا ہے کورونا وباء کی وجہ سے پاکستان میں اجتماعی طور پر اس بات کا ادراک کیا گیا ہے کہ ہمارا تعلیمی نظام کس طرح کمزور ہو چکا ہے تاہم اس ادراک کے نتیجے میں اب تعلیمی شعبہ ملک میں تمام سٹیک ہولڈرز کی توجہ کا مرکز بن گیا ہے۔
$$$123$$$
کورونا وائرس کی وباء نے دنیا بھر میں نجرانی کیفیت پیدا کئے رکھی جبکہ کوئی بھی ملک اس خطرناک صورتحال سے نمٹنے کیلئے تیار نہیں تھا جس کے باعث مختصر وقت میں لاک ڈاؤن لگا کر اس وباء پر کنٹرول کرنے کی بھرپور کوششیں کی گئیں ان مشکل حالات میں نظام زندگی کا حقیقی طور پر تجربات سے گزارنا پڑھا جس نے پاکستان کے تعلیمی نظام میں اس طرح کی خطرناک صورتحال میں متحد خامیوں کے انکشافات کیلئے شروع دن سے پاکستان ٹیلی کمیونیکیشن محکمہ نے اس ضمن میں پہلے قدم بڑھاتے ہوئے جدید سلوشنز کی پیشکش کی جس کا مقصد ملک میں تعلیمی بحران کے خاتمے پر توجہ مرکوز کروانا تھا جبکہ ڈیجیٹل تعلیم کا تصور انٹرن شپ پروگرام میں دیکھا جا سکتا ہے شرکاء کو گھروں میں محفوظ رہتے ہوئے تربیت کی گئی اور پی ٹی سی ایل ڈیجیٹل سلوشن کی مدد سے ان کے استعداد کار بہتر بنایا گیا حکومت اور انفورمیشن کمیونیکیشن ٹیکنالوجی فراہم کندہ بالخصوص ڈیجیٹل پاکستان کے وزن کے تحت ڈیجیٹل ذرائع سے پاکستان کے تعلیمی شعبہ کی بحالی کیلئے عملی طور پر متحرک ہوئے ہیں جبکہ وزارت تعلیم کے تعلیمی شعبہ سے متعلقہ تمام اسٹیک ہولڈرز کو کورونا کی وباء سے ہونے والی تباہی سے متعلق تفصیل سے آگاہ کیا چند ماہ کے لئے سکولوں کالجز کی بندش کے باعث لاکھوں طلبہ اپنے گھروں میں محفوظ ہو کر رہ گئے حتیٰ کہ تمام تعلیمی اداروں کو کھولنے کے لئے ایس او پیز بنائے گئے تاکہ کورونا وائرس سے قبل ایام کے مقابلے تعلیمی اداروں میں کلاس رومز میں کی مکمل حاضری کو محدود کیا جا سکے مطلب یہ ہے کہ تعلیمی اداروں میں بہتری لائی جا سکے۔
$$$123$$$
پاکستانی تعلیمی اداروں میں بہتری کی گنجائش موجود ہونے کے باوجود وزارت تعلیم خواب غفلت سے بیدار ہونے کو تیار نہیں ضرورت اس امر کی ہے کہ حکومت وقت ڈیجیٹل پر مبنی تعلیمی نظام تیار کرے جس کے باعث ناصرف تعلیمی شعبہ کے نقصانات کو کم کرنے میں یقینا مدد ملے گی بلکہ ملک میں ایک موٴثر اور محفوظ تعلیمی نظام کی راہ بھی ہموار ہو گی حکومت اور ptcl جیسا کارپوریٹ سیکٹر کے درمیان جامع اشتراک پاکستان میں تعلیمی شعبہ کو مزید تحفظ فراہم کر سکتا ہے جبکہ ٹیلی کمیونیکیشن نے اپنی ذمہ داریوں کا احساس کرتے ہوئے کورونا کے دوران ملک بھر میں تعلیمی شعبہ میں بڑی تیزی کے ساتھ منصوبہ بندی اور بہتر سہولیات کا آغاز کیا انسٹی ٹیوٹ آف چارٹرڈ اکاؤنٹنٹس آف پاکستان آئی سی اے پی کو جدید ترین لینڈز لائن اور وائرز سروسز کی فراہمی کیلئے شراکت داری کرکے اس ضمن میں بھرپور قائدانہ کردار ادا کیا ہے اور تعلیمی نظام کیلئے گھر گھر خصوصی پیکج اور کم چارجز پر لامحدود انٹرنیٹ سروس پیکج کی فراہمی کی پیشکش کی تاکہ طلباء اپنی آن لائن کلاسز میں لیکچرز باآسانی سے لے سکیں تاکہ اپنی تعلیم کو جاری رکھ سکیں اب جبکہ نجی اور سرکاری تعلیمی ادارے بھی آن لائن تعلیم کی فراہمی پر زور دے رہے ہیں جبکہ موجودہ صورتحال کورونا وباء کی وجہ آئے روز تعلیمی ادارے بندش کا شکار چلے آ رہے ہیں جس کے باعث طلباء اور والدین کو کئی درپیش مسائل کا سامنا کرنا پڑ رہا ہے تعلیمی اداروں کے اخراجات بھی کم ہو رہے ہیں اساتذہ کو بھی تنخواہیں کم دی جا رہی ہیں المیہ یہ ہے کہ طلباء سے مکمل فیسوں کا سلسلہ جاری ہے جبکہ تعلیمی اداروں میں سرمایہ کاری کی ضرورت پہلے سے کہیں زیادہ بڑھ گئی ہے یہ سرمایہ کاری تعلیمی اداروں کی بندش کے دوران ملک بھر کے سب سے پسماندہ علاقوں میں تعلیمی اداروں کے بچوں کی تعلیم تک رسائی ممکن بنانے اور ان طلباء کے تعلیمی سلسلہ کو جاری رکھنے کے لئے انتہائی اہم ہے جبکہ ہمارے ملک کو لاحق اس تعلیمی ایمرجنسی سے بھی زیادہ پریشان کن بات شاید یہ ہے کہ تعلیمی بجٹ حکمرانوں کی ترجیحات کہی دور دور تک دکھائی نہیں دے رہی اتنے خطرناک حالات کے باوجود بجٹ 2021ء اور 2022ء کے حوالے سے ہونے والی اب تک تعلیمی کانفرنس اور تعلیمی تبدیلی پر سرمایہ کاری پر سرے سے عملی اقدامات نہ ہونے کے برابر چلے آ رہے ہیں ان مشکل حالات میں ہی لگتا ہے کہ پچھلے 20 سالوں کی عکاسی کرتے ہوئے آنے والے مالی مسائل میں بھی تعلیم کیلئے ترقیاتی بجٹس میں کوئی خاطر خواہ اضافہ نہیں ہو سکے گا جبکہ رواں مالی سال کی طرح شاید کچھ صوبوں میں تعلیمی سرمایہ کاری میں نمایاں کمی متعارف کروانے کا بھی اندیشہ ہو سکتا ہے اگر ہمارے حکمران پچھلی دو دہائیوں کی طرح اس بار بھی تعلیم میں سرمایہ کاری سے نظر چرانا چاہیں تو شاید ان کا ذہن تبدیل کرنا تو ممکن نہ ہو گا جبکہ بحیثیت پاکستانی ہونے کے ناطے اس بات کی نشان دہی کروانا ہمارا فرض ضرور ہے کہ تعلیم کے بغیر پاکستان ہمیشہ خود کو کسی نہ کسی نت نئی ایمرجنسی سے لڑتا پائے گا حکمرانوں کے سیاسی طور طریقے اور سیاسی بحانے اور مصلحتیں ایک طرف حقیقت یہ ہے کہ صرف ایک تعلیم یافتہ پاکستان ہی مستقبل میں آنے والی ہر ایمرجنسی کا موٴثر سامنا کرنے کا ضامن ہے حال ہی میں ورلڈ بنک کی 12 جولائی 2021ء کی رپورٹ کے مطابق وباء کے اختتام تک پاکستان میں مزید 10 لاکھ تعلیم حاصل بچیاں اور بچے تعلیمی اداروں سے باہر ہونگے ہمیشہ کی طرح لڑکوں کو نسبت ہنگامی صورتحال کا بھی زیادہ منفی اثرات لڑکیوں کی تعلیم پر پڑے گا ایجوکیشن چیمپئن نیٹ ورک میں شائع ہونے والی رپورٹ میں اس خدشہ کی نشاندہی کی گئی ہے کہ گھریلو سطح پر پیدا ہونے والی معاشی بدحالی باعث لاکھوں پاکستانی بچے اور بچیاں شائد کبھی واپس سکول کا رُخ نہ کر سکیں اور ان کی کم عمری محنت مزدوری اور کم عمری کی شادیاں گھریلو ذمہ داریوں کی نظر ہو جائیں گی ایسی صورتحال میں جبکہ پاکستان شعبہ تعلیم میں پچھلے 10 برس کی محنت اور کامیابیوں کو ایک ہی سال میں کھونے کے دہانے پر کھڑا ہے اب جبکہ پاکستان کے نیشنل کمانڈ اینڈ کنٹرول سینٹر نے ایک خطرناک وائرس کورونا بوسٹر ڈوز کی منظوری کا ہدایت نامہ بھی جاری کر دیا ہے جو کہ جنوبی افریقہ سے آنے والے کورونا کے نئے ویرینٹ اومی کرون کے بچاؤ کیلئے جس کے باعث شادی ہالز مزارات دفاتر اور دیگر کاروباری حضرات رات دس بجے تک کاروبار جاری رکھ سکیں گے اور ایس او پیز پر سختی سے عمل درآمد کروانے اور 50 سال سے زائد عمر کے افراد کیلئے کورونا بوسٹر ڈوز کی منظوری بھی دے دی گئی ہے جبکہ کورونا بوسڑ ایک خطرناک ہونے کے باعث پہلے کی طرح احتیاطی تدابیریں اختیار کرنا ہوں گی کیونکہ یہ انسان کو چند گھنٹوں کی مہلت نہیں دیتا اس وائرس کے بچاؤ کیلئے حکومتی اقدامات بروقت نہ کئے گئے تو شدید جانی و مالی نقصانات کا خدشہ ہے جس سے تعلیمی اداروں کے بھی بند ہونے کا اندیشہ ہے۔
$$$123$$$
حکومت وقت موٴثر اقدامات بروکار لاتے ہوئے آن لائن تعلیمی اداروں کے مسائل فوری حل کرنے کیلئے موٴثر اقدامات میں اپنا کردار سر انجام دے تاکہ ملک اور تعلیمی نظام کو بہتر طریقے سے رواں دواں رکھا جا سکے۔
$$$123$$$
تحریک انصاف کی حکومت کی ناکامی میں بہت بڑا حصہ بیوروکریسی کے رویے اور عدم دلچسپی کا بھی ہے جو یہ سمجھتی ہے کہ موجودہ حکومت کے فیصلے درست نہیں یا کئی جگہ جان بوجھ کر مسائل کے حل کے معاملے تعطل کا شکار کئے گئے ہیں تاکہ موجودہ حکومت ناکام ہو لیکن بیوروکریسی کی ان تمام تر کوششوں کے بعد حکومت بھی بیوروکریسی کو لگام دینے میں مکمل طور پر ناکام و بے بس نظر آتی ہے۔
$$$123$$$
بیوروکریسی کے پاس کوئی کام روک لینے کا سب سے بڑا بہانہ تو ”نیب“ کا ڈر ہے اور اسی بنیاد پر عوامی فلاح کے کئی منصوبے طویل عرصے سے تعطل کا شکار ہیں۔عوام اسلام آباد میں وفاقی وزراء،سیکریٹریز اور ڈپٹی سیکریٹریز کے دفاتر میں سارا سارا دن بیٹھ کر آجاتے ہیں لیکن بیوروکریسی کے اعلیٰ افسران انہیں مل کر مسائل سن لینے کیلئے ہی تیار نہیں مسائل کا حل تو دور کی بات ہے۔
$$$123$$$
گزشتہ دنوں ایک کام سے میں خود اسلام آباد گیا اور ملک امین اسلم نے ایک بیوروکریٹ کو فون کرکے کہا کہ میں رحمت خان وردگ کو آپ کے پاس بھیج رہا ہوں اور اس کا مسئلہ سمجھ کر حل کرا دیں میں اس بیوروکریٹ کے دفتر دوپہر 12 بجے پہنچ گیا اور انہوں نے اپنے سیکریٹری کو کہا کہ 10 منٹ بعد بلاؤں گا لیکن یہ 10 منٹ 3 گھنٹے میں پورے ہوئے جب ملاقات ہوئی تو ان کا رویہ ایسا تھا کہ وہ مسئلہ سننے کیلئے ہی تیار نہیں تھے‘اس کو حل کرنا تو دور کی بات ہے۔
$$$123$$$
وفاقی حکومت کو چاہئے کہ ہر وزارت کے دفتر میں اپنی پارٹی کا ایک نمائندہ بھی بیوروکریسی کو کنٹرول کرنے کیلئے بیٹھائیں جو عوام کے مسائل کے حل کے لئے تیز پیشرفت کرانے کا ذمہ دار ہو اور بیوروکریسی سے کام لے سکے اگر تاریخ میں تحریک انصاف کی ناکامی کی دیگر وجوہات کے بارے میں لکھا جائے گا تو ایک وجہ بیوروکریسی کا عدم تعاون بھی ہو گا اور بیوروکریسی کے پاس نیب سے ڈر کا بہانہ موجود ہے اسی لئے اب تک ملک بھر میں کوئی قابل قدر کام نہیں ہوا۔
$$$123$$$
حکومت کی ناکامی میں اپوزیشن کا کوئی کردار نہیں بلکہ اپنی کابینہ کے اراکین ہی اس حکومت کی بدترین کارکردگی کی وجہ ہیں جو ٹیلی ویژن پر بیٹھ کر بھڑکیں تو مارتے ہیں لیکن عملی طور پر بیوروکریسی ان کے کنٹرول میں نہیں اور ان کی حکومت کے عوام سے کئے گئے کسی وعدے پر عملی طور پر عمل نہیں ہو سکا۔حکومت میں بلدیاتی نظام کو اہمیت نہیں دی گئی اسی لئے بھی بیوروکریسی بے لگام ہے اور عوام کے مسائل بڑھ رہے ہیں۔
$$$123$$$
جنرل مشرف کے دور حکومت میں بیوروکریسی مکمل طور پر فعال تھی اور ہر کام فوری طور پر مکمل کرکے عملدرآمد کو یقینی بنایا جاتا تھا۔مشرف دور حکومت میں بیوروکریسی کسی کام کو سرخ فیتے کا شکار نہیں کر سکتی تھی کیونکہ جنرل مشرف نے مقامی حکومتوں کا ایک بااختیار نظام ملک بھر میں رائج کیا تھا جس میں ڈپٹی کمشنرز اور ڈی سی اوز براہ راست ناظمین کے ماتحت تھے اور عوامی نمائندے ان سے عوام کے مسائل کے حل کے تمام کام لیتے تھے۔
$$$123$$$
کسی ڈپٹی کمشنر یا ڈی سی او کی جرات نہیں ہوتی تھی کہ وہ عوام کے مسائل کے حل کیلئے یقینی منصوبوں کو روک سکیں یا تعطل کا شکار کر سکیں۔جنرل مشرف دور حکومت میں دنیا شاہد ہے کہ پاکستان کی 70 سالہ تاریخ میں سب سے زیادہ ترقیاتی کام ہوئے اور کراچی کے ناظم کو ایشیاء کا بہترین ناظم قرار دیا گیا۔تحریک انصاف کے قائدین نے قوم سے وعدے کئے تھے کہ ہم اقتدار میں آکر عوام کی تمام تر مشکلات جلد از جلد ختم کرکے ملک کو ایک مثالی ملک بنا دیں گے اور انہی دعوؤں پر عوام نے انہیں الیکشن 2018ء میں منتخب کیا اور امید باندھ لی کہ تحریک انصاف کی حکومت آتے ہی پہلے دن سے تبدیلی نظر آئے گی لیکن بدقسمتی سے مثبت تبدیلی کے بجائے منفی تبدیلی آئی اور حکومت حالات بہتری کی جانب لے جانے کے بجائے مہنگائی،بے روزگاری سمیت دیگر بنیادی مسائل میں اضافے کو کنٹرول نہیں کر سکی۔
$$$123$$$
حالانکہ حکومت کو پہلے تین سال اپوزیشن کی کسی مزاحمت کا سامنا نہیں تھا اور انہیں حکومت کرنے میں کھلی چھوٹ حاصل تھی خیر اپوزیشن تو اب بھی امور حکومت میں کسی قسم کی رکاوٹ نہیں بن سکی۔حکومت کی اب تک کی کارکردگی سے متوسط طبقہ شدید مایوسی کا شکار ہو چکا ہے اور متوسط طبقے میں حکمراں جماعت کی ہمدردی میں زبردست کمی آئی ہے۔بجلی ٹیرف،کھانے پینے کی اشیاء کی مہنگائی،بے روزگاری سمیت مسائل میں بہت تیزی سے اضافہ ہوا ہے اور حکمراں جماعت سے عوام کی امیدوں کو زبردست ٹھیس پہنچی ہے۔
$$$123$$$
وزراء کے پاس ٹی وی پر اپنی کارکردگی بتانے کے لئے کچھ بھی نہیں اور صرف سابق حکمرانوں پر الزام تراشی کرکے تمام مسائل کا ذمہ دار انہیں ٹھہرا کر بری الذمہ ہونے کی کوشش کی جاتی ہے۔
$$$123$$$
حکومت کی جانب سے عام آدمی کے لئے کوئی آسانی پیدا نہیں ہو سکی اور متوسط طبقہ حکومت سے متنفر ہے۔اپوزیشن سے ملکی مسائل کے حل‘قانون سازی‘نظام میں تبدیلی سمیت اہم ترین ایشوز پر بات چیت کرنے میں کیا مضائقہ ہے؟اس طرز کی بات چیت کو بھی این آر او قرار دینا درست نہیں اگر حکومت اپوزیشن مل بیٹھ کر عوامی مسائل کے حل ،مہنگائی میں کمی،بے روزگاری میں کمی،فوری ضرورت کی موٴثر قانون سازی،بلدیاتی،انتخابی،انتظامی اور عدالتی نظام کی تبدیلی سمیت اہم ترین ایشوز پر بات چیت کرکے قومی اتفاق رائے سے تمام سیاستدان ایک معاہدہ کریں جس پر مل جل کر فوری عملدرآمد کیا جائے اس سے ملک کی معیشت اور عوام کے مسائل پر مثبت اثرات مرتب ہوں گے اس طرح کی بات چیت سے اپوزیشن میں بھی یہ اعتماد آئے گا کہ حکومت ہم نے اہم قومی ایشوز پر مشاورت کرتی ہے اور آئندہ انتخابات کے ہر صورت شفاف انعقاد کے لئے حکومت کو اپوزیشن کی تجاویز پر غور کرکے قابل عمل تمام تجاویز مان لینی چاہئیں اس طرح کرنے سے اپوزیشن کی تحریک میں تلخی کا عنصر ختم ہو گا۔
$$$123$$$
عوام کو اپنے مسائل کا حل چاہئے۔ملک کی مضبوطی معیشت کی مضبوطی میں مضمر ہے اور ان تمام چیزوں کے لئے سیاسی افہام و تفہیم ضروری ہے۔حکومت کو چاہئے کہ فوری طور پر جنرل مشرف کی طرح بااختیار بلدیاتی نظام رائج کرکے بلدیاتی نمائندوں کو اختیارات و وسائل دیئے جائیں اور بیوروکریسی کو عوامی نمائندوں کے ماتحت کیا جائے۔بیوروکریسی کو لگام دیکر عوام کے مسائل حل کرنے کے لئے انقلابی اقدامات نہ کئے گئے تو عوام کے مسائل حل نہیں ہو سکتے۔
$$$123$$$
دنیا بھر میں جمہوری و عوامی حکومت کا بنیادی وظیفہ ہی عوام کو کم سے کم وقت میں زیادہ سے زیادہ انتظامی سہولیات بہم پہنچانا ہوتا ہے اور اس اہم ترین ذمہ داری کی ادائیگی کے لئے ہر جمہوری حکومت شہر،ضلع،تحصیل سے لے کر یونین کونسل کی نچلی سطح تک مختلف محکمہ جاتی سرکاری ادارے قائم کرکے ان میں موزوں اور اہل سرکاری اہلکاروں کو تعینات کرتی ہے تاکہ عوام اپنے مسائل کے حل کیلئے ان اداروں سے رجوع فرما سکیں اور وہاں موجود حکومتی اہلکار اپنے اختیارات کو بروئے کار لا کر آئین و قانون کی روشنی میں عوامی مسائل کو ترجیحی بنیادوں پر حل کریں لیکن اگر بدقسمتی سے حکومت وقت کے قائم کردہ محکموں میں متعین سرکاری اہلکار و افسران عام افراد کو درپیش انتظامی مسائل کو حل کرنے میں بری طرح سے ناکام ہو جائیں یا پھر وہ اپنے ذمہ واجب لاوا کام کا معاوضہ،تنخواہ کے علاوہ بھی بصورت رشوت اعلانیہ و غیر اعلانیہ سائلین سے طلب کرنا شروع کر دیں تو پھر ان بدعنوان عناصر سے باز پرس کرنے کے لئے چند احتسابی ادارے بھی ہر حکومت کے زیرنگیں ضرور موجود ہوتے ہیں جن سے متاثرہ افراد،رجوع فرما کر بدعنوان سرکاری اہلکار و افسران کے خلاف اپنی شکایات درج کروا سکتے ہیں مثال کے طور پر محکمہ اینٹی کرپشن کا قیام وطن عزیز پاکستان کے طول و عرض میں عمل میں لایا ہی صرف اس لئے گیا تھا کہ یہ احتسابی ادارہ سرکاری اداروں میں ہونے والی بدعنوانی کو بے نقاب کرکے بدعنوانی کے مرتکب افراد کو قرار واقعی سزائیں دے گا مگر افسوس صد افسوس خالص انسداد کرپشن کے لئے وجود میں آنے والا یہ ادارہ،کرپشن کی بہتی گنگا کے گند کو سرکاری اداروں سے صاف کرنے کے بجائے خود اس کا ایک جزو لاینفک بن کر رہ گیا اور اب عوام کا اس احتسابی ادارے پر بد اعتمادی کا یہ عالم ہے کہ وہ سرکاری اہلکاروں کی زیادتی کے خلاف محکمہ اینٹی کرپشن سے رجوع کرنا تو درکنار اُلٹا اپنی نجی محفلوں میں اس پر ”محکمہ اینٹی کرپشن“ کی پھبتی کس کرکے بھد اُڑاتے ہیں۔
$$$123$$$
محکمہ اینٹی کرپشن جیسے احتسابی اداروں کے یکسر ناکام اور غیر موٴثر ہونے کے بعد ہی وفاقی حکومت کی جانب سے وفاقی محتسب کا ادارہ قائم کیا گیا تھا مگر وہ کہتے ہیں ناکہ”دودھ کا جلا چھاج بھی پھونک پھونک کر پیتا ہے“ اور ” سانپ کے ڈسے ہوئے کو راہ میں پڑی ہوئی رسی پر بھی اکثر سنپولئے کا ہی گمان ہونے لگتا ہے“ کچھ ایسی ہی بدگمانی ناکام احتسابی اداروں کا شکار عوام کو وفاقی محتسب کے متعلق ناصرف کل تھی بلکہ آج بھی لاحق ہے دوسروں کا تو خیر ذکر ہی کیا کریں خود ہم بھی ایک مدت سے یہ ہی فرض کئے بیٹھے تھے کہ وفاقی محتسب بھی عوامی شکایات پر کاغذی کارروائیوں کا ملمع چڑھا کر انہیں داخل دفتر کرنے کے لئے قائم کیا گیا دیگر سرکاری احتسابی اداروں کی مانند ایک روایتی سا محکمہ جاتی ادارہ ہی ہو گا مگر ہماری یہ خام خیالی اس وقت انتہائی خام اور سراسر فضول ثابت ہوئی جب گزشتہ دنوں ہمارا اپنا واسطہ ایک مسئلے کے سلسلے میں وفاقی محتسب سے پڑ گیا۔
$$$123$$$
حیسکو حیدرآباد کے خلاف ایک شکایت وفاقی محتسب کی ویب سائٹ پر آن لائن اندراج کرائی تو چند لمحوں بعد ہی موبائل فون پر پیغام موصول ہوا کہ ”آپ کی شکایت زیر سماعت ہونے یا نہ ہونے کا فیصلہ کرنے کے لئے وفاقی محتسب کے ریجنل دفتر حیدرآباد کو ارسال کر دی گئی ہے“ نیز چند روز بعد وفاقی محتسب کی جانب سے ایک خط بذریعہ رجسٹرڈ ڈاک موصول ہوا جس میں میری شکایت کی سماعت اور اس کے حل کے لئے حیسکو حکام کو وفاقی محتسب کے ریجنل دفتر،حیدرآباد میں طلب کیا گیا تھا یہاں تک تو بات پھر بھی اچھی طرح سے سمجھ میں آگئی تھی کہ وفاقی محتسب ادارہ واقعی ایک متحرک احتسابی ادارہ کے طور پر کام کر رہا ہے۔
$$$123$$$
سرکاری اداروں سے نالاں اور مایوس افراد کو کم از کم ایک بار اپنے مسئلہ اور شکایت کے حل کے لئے وفاقی محتسب سے ضرور رجوع کرنا چاہئے خاطر جمع رکھئے کہ سائل کی ہاتھ سے لکھی گئی یا وفاقی محتسب کی ویب سائٹ پر درج کروائی گئی آن لائن درخواست پر وفاقی محتسب کی جانب سے بلا کسی تاخیر کارروائی شروع ہو جاتی ہے اور شکایت کنندہ کو ایس ایم ایس کے ذریعے اس کی شکایت کا نمبر اور تاریخ سماعت کی اطلاع کر دی جاتی ہے جبکہ زیادہ سے زیادہ 60 یوم کے اندر ہر شکایت کو نمٹا بھی دیا جاتا ہے۔
$$$123$$$
وفاقی محتسب کی جانب سے عوامی شکایات کی جانچ پڑتال کے لئے مقرر کئے گئے ایسوسی ایٹ ایڈوائزر ڈاکٹر ریاض صدیقی کا شکایات پر فوری ریلیف دلوانا قابل تحسین اقدام ہے۔ایک اچھی خبر یہ ہے کہ اگلے برس سے وفاقی محتسب کے صدر دفتر کی طرح تمام علاقائی دفاتر میں بھی آن لائن سماعت کی سہولت فراہم کر دی جائے گی یعنی مستقبل قریب میں کوئی بھی شکایت کنندہ سکائپ،IMO اور انسٹاگرام پر اپنے گھر یا دفتر میں بیٹھ کر اپنی شکایت پر ہونے والی سماعت میں براہ راست شریک ہو کر اپنا موٴقف پیش کر سکے گا۔
$$$123$$$
یاد رہے کہ وفاقی محتسب کے فیصلوں پر کوئی بھی فریق نظرثانی کی اپیل دائر کر سکتا ہے جس کا فیصلہ 45 دن میں کر دیا جاتا ہے نیز فیصلوں کے خلاف اپیل صرف صدر پاکستان کو ہی کی جا سکتی ہے اور وہ بھی عموماً وفاقی محتسب کے فیصلوں کو بحال رکھتے ہیں سب سے حیران کن بات یہ ہے کہ وفاقی محتسب کے قیام سے لے کر آج تک،اس احتسابی ادارے کی طرف سے جاری کردہ فیصلوں کے خلاف کی گئی اپیلوں میں سے فقط 2 فیصد اپیلیں ہی سماعت کے لئے قبول کی گئی ہیں اور وہ بھی تمام شکایت کنندگان کی تھیں سادہ الفاظ میں یوں سمجھ لیجئے کہ ملک کا کوئی اور احتسابی ادارہ عوامی امنگوں کے مطابق کام کرے یا نہ کرے بہرکیف ”وفاقی محتسب واقعی کام کرتا ہے“۔
$$$123$$$
ہمارے وزیراعظم عمران خان نے کنٹینر پر کھڑے ہو کر بڑے خوشنما،دلفریب وعدے کئے تھے ان میں سے ایک یہ بھی تھا کہ وہ آئی ایم ایف کے پاس نہیں جائیں گے۔افسوس!پی ٹی آئی نے بھی حسب سابق اقتدار میں آنے کے بعد گزشتہ حکومتوں کی طرح قرضوں کا سہارا لے لیا۔حسب عادت یوٹرن لیا اور جس طرح آئی ایم ایف کے احکامات کی تابعداری کی انہوں نے غلامی میں پچھلی تمام حکومتوں کے ریکارڈ ہی توڑ ڈالے۔
$$$123$$$
جس سے وطن عزیز کی خوشحالی و ترقی کی بجائے معاشی تنزلی کی رفتار تیز ہوئی ہے۔ایسے میں ہر پاکستانی یہ سوال کرنے پر حق بجانب ہے کہ ”تبدیلی“ اور ”ریاست مدینہ“ کے نام پر عوام کو کیوں بے وقوف بنایا گیا،اس کا ذمہ دار کون ہے اور کیا موجودہ حکومتی ٹیم میں معیشت چلانے کی صلاحیت سے عاری ہے؟،حکومتی ناقص معاشی پالیسیوں کی سزا عوام کو بھگتنا پڑتی ہے۔
$$$123$$$
حالیہ دنوں میں وزیراعظم کے مشیر خزانہ شوکت ترین کا آئی ایم ایف سے معاہدے طے پانے اور تمام شرائط تسلیم کرنے کا بڑے فخریہ انداز میں اعلان بھی سامنے آیا۔350 ارب روپے کے سیلز ٹیکس کی چھوٹ سمیت پٹرول،بجلی و گیس کی مد میں سبسڈی کا خاتمے کے عوض آئی ایم ایف کی جانب سے پاکستان کو ایک ارب 5 کروڑ 90 لاکھ ڈالر قرض کی اگلی قسط جاری کر دی جائے گی۔
$$$123$$$
ابھی تک آئی ایم ایف کے ساتھ چھ ارب ڈالر معاہدہ کی بنیاد پر ابھی اس کی جانب سے صرف دو ارب ڈالر ہی مل پائے ہیں اور قرض کی تیسری قسط کی ادائیگی کے لئے نئی عائد کردہ شرائط کی بنیاد پر عوام پر مزید مہنگائی مسلط کر دی گئی ہے۔
$$$123$$$
پٹرولیم ایسوسی ایشن کی ہڑتال سے پٹرول 200 روپے لیٹر تک فروخت ہوتا رہا۔چینی 155 روپے کلو تک جا پہنچی۔آٹا کا بحران پیدا کرکے مہنگائی کی چکی میں پستی ہوئی عوام سے اربوں لوٹ لئے۔
$$$123$$$
حکومت بتائے کہ عام آدمی جائے تو کہاں جائے؟۔حکومتی ستم در ستم،ملکی تاریخ کا سب سے بڑا ضمنی بجٹ لانے کی تیاریاں دراصل پہلے سے بدحال مفلسی کی ماری ہوئی عوام کو عملاً زندہ در گور کر دینے کا عندیہ ہے۔تاہم مذکورہ معاہدے کا سیدھا سادہ اور واضح مطلب یہی ہے کہ ہم نے اپنی خود مختاری،سالمیت،اپنی خودی،قومی آزادی کا سودا کرتے ہوئے وطن عزیز کو عالمی ساہو کار کے پاس گروی رکھ دیا ہے۔
$$$123$$$
اب ہماری پارلیمنٹ میں قانون سازی بھی آئی ایم ایف کی ہدایت پر ہو گی،قومی مالیاتی اداروں کی رپورٹیں بھی اس کے سامنے پیش کرنے کے پابند ہونگے اور بجٹ سمیت معاشی پالیسیوں میں ردو بدل کی منظوری نا منظوری کا دارومدار بھی اسی ادارے کی منشاء کے مطابق ہو گا۔چنانچہ حاکم وقت سے سوال تو بنتا ہے کہ پھر ہم کہاں کے آزاد ہیں؟۔
$$$123$$$
پاکستان نے پہلی بار 1958ء میں آئی ایم ایف کے آگے ہاتھ پھیلایا جب ایک ڈالر تین روپے کا تھا۔
$$$123$$$
تب سے لے کر پاکستان 22 بار آئی ایم ایف سے قرضہ لے چکا ہے۔پاک بھارت 1965ء جنگ کے بعد جب ملکی بیرونی امداد بند ہوئی تو ڈالر 7 روپے کا ہو گیا۔مگر اس دوران بھی پاکستان کے مالی حالات بہتر تھے اور قرضی کی ادائیگی ہو سکتی تھی۔ایوب خان کے زمانے میں ہر پاکستانی پر صرف 60 روپے کا قرض تھا۔آج ہمارا ہر شہری یہاں تک کہ نوزائیدہ بچہ بھی ایک لاکھ 82 ہزار سے زائد کا مقروض ہو چکا ہے۔
$$$123$$$
لیگی حکومت کے دور میں قرضوں کے بوجھ میں 15 ہزار 561 ارب روپے کا اضافہ ہوا،پیپلز پارٹی کے 5 سالہ دور میں قرضوں میں 8 ہزار 200 ارب روپے کا اضافہ ہوا جبکہ مشرف کے 9 سالہ دور میں قرضوں میں 3 ہزار 200 ارب روپے کا اضافہ ہوا۔موجودہ تحریک انصاف کی حکومت پاکستان جولائی 2018ء سے 2021ء تک قرضوں کی ادائیگی اور معاشی ترقی کے نام پر 33 ارب ڈالر قرض لے چکی ہے۔
$$$123$$$
جس سے شرح نمو کم ہونے اور ملک کے دیوالیہ ہونے کے امکانات بڑھتے ہوئے دکھائی دے رہے ہیں۔وزارت خزانہ کی رپورٹ کے مطابق 2024ء تک ملک کا مجموعی اندرونی اور بیرونی قرض 45 ہزار 573 ارب روپے ہو جائے گا۔اگرچہ چین،سعودی عرب،متحدہ عرب امارات سے بھی اربوں ڈالر کے بیل آؤ پیکج ملے جن کی بنیاد پر قومی معاشی ترقی کے بلند و بانگ دعوے بھی کئے گئے۔
$$$123$$$
آئی ایم ایف کے قرضوں کی تین اقساط کی تین ارب ڈالر کی وصولی کے باوجود بقول ہمارے وزیراعظم ”ملک چلانے کے لئے پیسہ نہیں“۔
$$$123$$$
جب کورونا جیسی مشکل گھڑی میں برادر سعودی عرب،چین اور متحدہ عرب امارات نے ہمارے ساتھ بے لوث دوستی کا حق ادا کیا،مجموعی 12،ارب ڈالر کے قریب بیل آؤٹ پیکجز کے ذریعے ہماری معیشت کو سنبھالنے کیلئے معاونت کی۔پھر ہمیں خود غرض مغرب اور اس کے زیر اثر عالمی مالیاتی اداروں پر تکیہ کرنے کی کیا ضرورت ہے۔ہمارے سامنے ایک راستہ تو یہ ہے کہ آئی ایم ایف اور امریکہ کے سامنے مکمل سرنڈر کی راہ اپنا لیں،ایٹمی صلاحیت ختم کرنے پر رضا مند ہو جائیں،اپنی خارجہ پالیسی امریکہ کے تابع کر لیں،جہاد کشمیر ختم کرنے میں امریکہ اور بھارت کا ہاتھ بٹائیں،یہ راستہ اختیار کرنے کا صاف مطلب یہ ہے کہ ہمیں اپنے عقیدے،نظریے اور آزادی سے محروم ہونا قبول ہے۔
$$$123$$$
دوسرا آبرو مندانہ آپشن یہ ہے کہ ہم قرضے ادا کرنے سے انکار کر دیں،اقتصادی دانش وروں کے مطابق اگر ہم نے قرضے دینے سے انکار کیا تو ہمیں ڈیفالٹ قرار دے کر دنیا میں تنہا کر دیا جائے گا،برآمدات نہیں ہوں گی،یہ مفروضہ ہی غلط ہے کہ ہماری برآمدات ختم ہو جائیں گی۔
$$$123$$$
برآمدات کا سلسلہ چین،افغانستان،ایران اور دیگر اسلامی اور عرب ممالک سے جاری رہ سکتا ہے جن پر کوئی قدغن نہیں لگائی جا سکتی۔
$$$123$$$
اس طرح ایک تجارتی بلاک وجود میں آ سکتا ہے۔ہمارا سب سے زیادہ خرچ تیل پر ہوتا ہے۔ہم ایران سے سستا تیل لے سکتے ہیں۔دوسری بات یہ ہے کہ ڈیفالٹ کرنے والا پاکستان پہلا ملک نہیں ہو گا۔لاطینی امریکہ کے 16 ممالک ڈیفالٹ ہو چکے ہیں۔ارجنٹائن،برازیل اس کی بڑی مثالیں ہیں۔جس کے بعد ان کی معیشت میں بہتری کے آثار پیدا ہوئے۔پاکستان اپنے ذمہ واجب الادا قرضے واپس نہ کرنے کی وجہ سے ایک ایسے دلدل میں پھنس چکا ہے جس سے نکلنے کی تدبیر نہ کی گئی تو خدانخواستہ ملکی سلامتی خطرے میں پڑنے کا خدشہ بڑھتا جا رہا ہے۔
$$$123$$$
واشنگٹن اور عالمی افق پر اُبھرتے ہوئے سپر پاور چین کے پاس نہ ہی انفراسٹرکچر کی کوئی کمی تھی اور نہ ہی ہسپتالوں میں بنیادی سہولیات کا فقدان لیکن پھر بھی ”کورونا“ نے ان ممالک کو ”دہشت“ میں مبتلا کئے رکھا۔2019ء میں چین سے شروع ہونے والی جان لیوا وباء نے دنیا کو انجانے خوف میں مبتلا کر رکھا ہے کیونکہ سپر پاور امریکہ کی اس موذی وائرس کیخلاف جنگ بھی بے سود ثابت ہوئی اور اب تک جہاں لاکھوں افراد لقمہ اجل بنے وہیں متاثرین کی تعداد بھی کروڑوں میں ہے۔
$$$123$$$
یورپ اور دیگر ممالک نے جہاں اس وباء سے نجات کیلئے اربوں ڈالرز لگائے وہیں بیجنگ کو بھی ابتداء میں مہلک مرض کے خلاف جنگ میں اربوں ڈالرز مختص کرنا پڑے۔
$$$123$$$
دنیا کو عالمی ادارہ صحت کے متعین کردہ ایس او پیز کے مطابق ”کورونا“ کا پھیلاؤ روکنے کے لئے احتیاطی اقدامات کرتے ہوئے پابندیوں پر عمل کرنا پڑا جن میں جزوی اور مکمل لاک ڈاؤن بھی شامل تھا جس کے نتیجے میں کاروباری ادارے،مارکیٹس،صنعتیں اور فیکٹریاں بند ہونے سے پیداواری عمل شدید متاثر ہوا،اشیاء کی کامیابی و گرانی اور بے روزگاری نے دنیا کی معیشت کو سنگین کساد بازاری سے دوچار کر دیا۔
$$$123$$$
مہلک وباء سے جو ممالک شدید متاثر ہوئے ان میں متحدہ امریکہ پہلے،بھارت دوسرے جبکہ برازیل تیسرے نمبر پر رہا جہاں مجموعی طور پر 12 لاک کے قریب لوگ موت کی آغوش میں چلے گئے۔امریکی ریاستوں میں سے نیویارک،نیو جرسی،کیلیفورنیا،ٹیکساس،فلوریڈا،الینوائے،مشی گن،میساچوسیٹس،پنسلوانیا جیسی ریاستیں شدید متاثر ہوئیں۔جان لیوا وائرس سے برطانیہ میں ڈیڑھ لاکھ،فرانس میں 80،سپین میں 75،اٹلی اور جرمنی میں ایک لاکھ سے زائد افراد لقمہ اجل بنے انہی خوفناک حالات کو مدنظر رکھتے ہوئے دنیا کے بیشتر ممالک جن میں سعودی عرب،برطانیہ،آسٹریلیا،سنگاپور،عمان،کینیڈا،جرمنی سرفہرست ہیں کو حالات کنٹرول میں آنے تک سفری پابندیاں عائد کرنا پڑیں جس نے معیشت کا بھرکس نکال کر رکھ دیا۔
$$$123$$$
2020ء کے اختتام پر مختلف ویکسینز متعارف ہونے کے بعد ایسا لگا تھا کہ شاید اس ابتر صورتحال پر مکمل قابو پا لیا گیا ہے لیکن وقت گزرنے کے ساتھ ساتھ موذی وائرس کی نئی اقسام سرفہرست ہیں نے عالمی برادری کو اب پھر سے تشویش میں مبتلا ہے کیونکہ تاحال یہ واضح نہیں ہو پا رہا کہ آنے والے دنوں میں اس وباء سے ترقی پذیر ممالک کو کتنا نقصان برداشت کرنا پڑے گا بہرحال ”کووڈ 19“ اور اب ایک نئی موذی وباء سے معیشت بری طرح متاثر ہو رہی ہے۔
$$$123$$$
اومیکرون کی صورت میں ”کورونا“ انسانوں کے ساتھ ساتھ عالمی معیشت کو بھی نگل رہا ہے کیونکہ اس وائرس سے دنیا کی کئی بڑی سٹاک مارکیٹس کریش کر گئیں۔چینی قمری سال کے آغاز کے موقع پر پھوٹنے والی وباء کی وجہ سے اقتصادی کارکردگی میں شدید تنزلی دیکھنے میں آئی۔ترقی پذیر ممالک یقینی طور پر اس سے سخت متاثر ہوئے ہیں جسے بین الاقوامی مالیاتی فنڈ نے 1930ء کی دہائی کی گریٹ ڈپریشن کہلانے والی کساد بازاری سے اب تک کا سب سے بڑا اقتصادی بحران قرار دیا۔
$$$123$$$
امریکی جریدے کی ایک رپورٹ میں یہ بھی انکشاف کیا گیا کہ دنیا کی بڑی معاشی طاقتوں نے مزید مالی نقصان سے بچنے کے لئے عالمی ادارہ صحت (ڈبلیو ایچ او) اور گلوبل ہیلتھ سکیورٹی ڈویژن کو خبردار کیا تھا کہ عالمی ہیلتھ ایمرجنسی کے نفاذ کی صورت میں دنیا کے بڑے ممالک اور کارپوریشنز دونوں عالمی اداروں کی فنڈنگ بند کر دیں گے۔ترقی یافتہ ممالک کی طرف سے اب سالانہ ماحولیاتی فنانس کی مد میں 100 ارب ڈالر کی فراہمی سے اربوں روپے کے غیر قانونی مالیاتی بہاؤ کا خاتمہ اور چوری شدہ اثاثوں کی واپسی ممکن ہو گی۔
$$$123$$$
اس میں کوئی دورائے نہیں ہیں کہ ترقی پذیر ممالک کے پاس وائرس کی شناخت اور اسکریننگ کے مناسب انتظامات موجود نہیں لہٰذا ایسی صورتحال میں مزید چوکنا رہتے ہوئے عالمی ادارہ صحت نے ”کورونا“ سے بچاؤ کیلئے جو حفاظتی تدابیر جاری کی ہیں ان پر عمل کرنا اشد ضروری ہے تاکہ اس موذی وائرس سے ہر ممکن بچا جا سکے۔
$$$123$$$
پاکستانی معیشت جو ”کورونا“ سے پہلے ہی بدحالی کا شکار تھی اسے اپنے پاؤں پر کھڑا کرنے کے لئے پی ٹی آئی حکومت کو سخت مالیاتی پالیسیاں اختیار کرنا پڑ رہی ہیں جس سے جہاں جی ایس ٹی،لیوی اور دوسری محصولات کی شرح میں اضافہ ہو رہا ہے وہیں ڈالر کی اُڑان بھی قابو میں نہیں رہی حالانکہ ان کٹھن حالات میں قومی معیشت کی بہتری کیلئے برادر سعودی عرب،چین اور متحدہ عرب امارات نے مجموعی طور پر 12 ارب ڈالرز کے قریب مالی معاونت کے پیکج فراہم کئے ہیں لیکن اس کے باوجود مہنگائی اور بے روزگاری کی بڑھتی ہوئی لہر نے عام آدمی کی زندگی اجیرن بنا کر رکھ دی ہے یہی وجہ ہے کہ وزیراعظم عمران خان کو اپنے منشور کے بر خلاف بیل آؤٹ پیکج کے لئے آئی ایم ایف سے رجوع کرکے عائد کردہ شرائط کی بنیاد پر ہی عالمی نرخوں سے ہٹ کر حکومت کو پٹرولیم مصنوعات کے نرخوں میں اضافہ کرنا پڑا۔
$$$123$$$
حکومت کی جانب سے آئی ایم ایف کی اگلی قسط کے حصول کیلئے بعض نئی شرائط بھی قبول کی گئی ہیں جن پر عملدرآمد کے لئے جلد ہی منی بجٹ لانے کا جو عندیہ مل رہا ہے وہ لمحہ فکریہ سے کم نہیں۔
$$$123$$$
انسانی تباہ کاریوں کا باعث بننے ”کورونا“ وائرس نے گزشتہ 2 برس سے دنیا کی مستحکم معیشتوں کو ہی بری طرح سے متاثر نہیں کیا بلکہ اس سے پاکستان جیسے ترقی پذیر ممالک کا بھی اپنے پاؤں پر کھڑے رہنا بھی ناممکن ہو چکا ہے۔
$$$123$$$
ملک میں کساد بازاری کا عمل اگر ایسے ہی جاری رہا تو مہنگائی کا نیا طوفان غریب عوام کو زندہ در گور کر دے گا لہٰذا حکومت کو مجبور و مقہور انسانوں کو روزمرہ کی مشکلات سے باہر نکالنے کے لئے اپنی مالیاتی پالیسیوں پر بہر صورت نظر ثانی کرنا ہو گی۔ترقی یافتہ ممالک نے اپنی معیشت کو متحرک کرنے اور کووڈ 19 کے بحران سے نکلنے کے لئے 26 ٹریلین ڈالرز سے زیادہ کا پیکج دیا لیکن ترقی پذیر ممالک معاشی بحالی کے لئے درکار 3 سے 4 ٹریلین ڈالرز کا ایک حصہ بھی اکٹھا کرنے میں ناکام رہے ہیں لہٰذا اب یہ بات ذہن نشین رکھی جائے کہ قرضوں کی تنظیم نو اور عالمی معیشت کی بحالی کے لئے مزید وسائل مختص کرنا ناگزیر ہو چکا ہے کیونکہ پائیدار ترقی کی راہ پر گامزن ہونے کے لئے مشترکہ ترقیاتی ایجنڈے کو فروغ دیتے ہوئے ترقی پذیر ممالک کو بین الاقوامی مالیاتی فنڈ (آئی ایم ایف) کی طرف سے 650 بلین کے نئے سپیشل ڈرائنگ رائٹس (ایس ڈی آرز) دینے کے علاوہ وسیع پیمانے پر رعایتی قرضے بھی فراہم کرنا ہوں گے۔
$$$123$$$
”کووڈ 19“ کے اثرات سے بحالی کی موجودہ انتہائی ناہموار رفتار کے بالعموم سب کے لئے اور بالخصوص ترقی پذیر ممالک کے لئے سنگین نتائج ہو سکتے ہیں کیونکہ اس جان لیوا وائرس کے اثرات سے اس وقت تک چھٹکارہ نہیں مل سکے گا جب تک ترقی یافتہ ممالک کمزور ریاستوں کے ساتھ مکمل تعاون کرتے ہوئے ایسی پالیسیاں اختیار نہ کریں جن سے معاشی سرگرمیاں وباء سے پہلے کی رفتار پر واپس آ سکیں۔
$$$123$$$
پاکستان میں حالیہ دنوں میں ڈینگی بخار نے بھی وبائی صورت اختیار کر رکھی ہے جس کے باعث ہلاکتیں بھی ہوئی ہیں لیکن یہ خوش آئند امر ہے کہ حکومت پاکستان کے ہنگامی اقدامات اور ایمرجنسی کور کمیٹی کی اب تک کی بہترین حکمت عملی سے ”کورونا“ اور ”ڈینگی“ جیسے مہلک مرض پر کافی حد تک قابو پا لیا گیا ہے کیونکہ ہیلتھ اسٹیبلشمنٹ کا تربیت یافتہ عملی سکریننگ کے نظام کو یقینی بنانے کے علاوہ وزارت صحت میں قائم ایمرجنسی آپریشن سیل بھی صورتحال کو مانیٹر کر رہا ہے۔
$$$123$$$
پاکستان جسے اب 2021ء کے لئے گروپ آف سیونٹی سیون (جی 77) نامی بین الاقوامی تنظیم کا سربراہ منتخب کیا گیا ہے یہاں بھی دیگر ممالک کی طرح موذی وباء کے باعث جانی نقصان کے ساتھ ساتھ معیشت کو جو زبردست جھٹکا لگا اور اس کی وجہ سے جو مسائل پیدا ہوئے ان سے نکلنے اور اقتصادی بحالی میں ایک لمبا وقت درکار ہو گا لہٰذا ایسے میں عالمی برادری پر اب بہت بھاری ذمہ داری عائد ہوتی ہے اس وائرس کے اثرات پر کنٹرول کرنے کے لئے مل کر ایسے پیشگی اقدامات کرے جس سے ترقی پذیر ریاستوں کی ہر ممکن مدد ہو سکے بصورت دیگر عالمی معیشت کو کساد بازاری کی ایک نئی بدتر صورتحال کا سامنا کرنا پڑ سکتا ہے جس کے دور رس اثرات مرتب ہوں گے۔
$$$123$$$
عوامی سطح پر ٹیکنالوجی کے اپنے تازہ مظاہرے میں انڈیا کے ادارے ڈیفنس ریسرچ اینڈ ڈولپمنٹ آرگنائزیشن (ڈی آر ڈی او) نے 17 نومبر کو بہ یک وقت 25 ڈرون اُڑائے۔اپنے پڑوسیوں چین اور پاکستان کے ساتھ وقفے وقفے سے فوجی کشیدگی کے پیش نظر انڈیا ملکی سطح پر جدید ڈرون ٹیکنالوجی میں آگے بڑھنے کے ساتھ اس شعبے میں بیرون ملک سے بھی خریداری کرکے اپنی جنگی استعداد میں اضافے کی کوشش کر رہا ہے۔
$$$123$$$
عوامی سطح پر ٹیکنالوجی کے اپنے تازہ مظاہرے میں انڈیا کے ادارے ڈیفنس ریسرچ اینڈ ڈولپمنٹ آرگنائزیشن (ڈی آر ڈی او) نے 17 نومبر کوبہ یک وقت 25 ڈرون اُڑائے۔اس مظاہرے میں نشانے کو چاروں طرف سے گھیرنا،منظم حملے اور کئی دیگر مشقیں شامل تھیں۔
$$$123$$$
اخبار ہندوستان ٹائمز کے مطابق اس طرح کا پہلا مظاہرہ انڈین فوج کی جانب سے اس سال جنوری میں کیا گیا تھا جس میں 75 ڈرونز نے حصہ لیا تھا۔
$$$123$$$
ان مشقوں میں جارحانہ حملے بھی شامل تھے۔
$$$123$$$
ڈی آر ڈی او نے ٹوئٹر پر اپنے بیان میں کہا تھا کہ ان کی لیبارٹری میں جنگ کے اس جدید طریقے میں صلاحتیں بہتر سے بہتر کی جا رہی ہیں۔ انڈیا کی جانب سے جنگی مقاصد کے لئے ڈرونز کے حصول کی کوششوں کے پس منظر میں یہ تمام پیش رفت ہو رہی ہے۔انڈیا کی مسلح افواج پہلے ہی کئی برسوں سے جاسوسی کے لئے ڈرون استعمال کر رہی ہیں جن میں زیادہ تر ڈرون اسرائیل سے حاصل کیے گئے ہیں۔
$$$123$$$
تاہم اسرائیل اور امریکہ جیسے ممالک سے حالیہ بات چیت اس بات کو ظاہر کرتی ہے کہ انڈیا جلد از جلد ایسے ڈرون حاصل کرنا چاہتا ہے جو دشمن کے ٹھکانوں پر حملے کرنے کی صلاحیت رکھتے ہوں۔اس کی ایک وجہ حالیہ چند برسوں میں خطے میں سکیورٹی کی صورتحال ہے۔ڈی آر ڈی او اپنے جریدے کے ذریعے تاسف کا اظہار کر چکا ہے کہ فروری 2019ء میں پاکستان میں موجود شدت پسندوں کے مبینہ کیمپس پر انڈیا کے فضائی حملے مزید موٴثر ہو سکتے تھے اگر ان میں ڈرون شامل ہوتے۔
$$$123$$$
ویسے تو انڈیا کافی عرصے سے کوشش کر رہا ہے کہ ڈرون کے استعمال کو صرف جاسوسی تک نہ محدود رکھا جائے بلکہ انھیں حملوں میں بھی استعمال کیا جائے،تاہم آذربائیجان آرمینیا جنگ سے ملنے والے سبق کی وجہ سے انڈیا اب زیادہ جلدی میں ہے۔دنیا بھر میں فوجی ماہرین کا کہنا ہے کہ آذربائیجان کی فیصلہ کن فتح میں ڈرونز نے کلیدی کردار ادا کیا۔ انڈین میڈیا نے اس جنگ کے دنوں میں لکھا تھا کہ ملک کی فوجی قیادت نے ڈرونز کے بے تحاشا استعمال سمیت اس جنگ میں ہونے والی کارروائیوں پر گہری نظر رکھی ہوئی ہے۔
$$$123$$$
آذربائیجان کے پاس زیادہ تر ایسے ڈرون ہیں جو اسرائیل اور ترکی میں بنے ہیں۔جبکہ انڈیا پہلے ہی اسرائیلی ساختہ ڈرون جاسوسی کے لئے استعمال کر رہا ہے۔انڈیا کے صحافی شیکھر گپتا پہلے ہی خبردار کر چکے ہیں کہ پاکستان بھی ترکی میں تیار کردہ ڈرون حاصل کر سکتا ہے کیونکہ اس کے ترکی سے قریبی تعلقات ہیں۔اطلاعات کے مطابق اس سال اگست میں انڈین فرم ڈی سی ایم شری رام انڈسٹریز نے ترکی کی ڈرون بنانے والی کمپنی ڈرون ڈائنا مکس کے 30 فیصد حصص خرید لیے ہیں۔
$$$123$$$
دو نجی کمپنیوں کے درمیان اس معاہدے کو انڈین حکومت کی حمایت حاصل تھی اور استنبول میں معاہدے پر دستخط کی تقریب میں انڈین سفیر بھی شریک تھے۔انڈین میڈیا میں چھپنے والی رپورٹوں کے مطابق انڈیا کے پاس جو اسرائیلی ساختہ جاسوس ہیرون ڈرونز ہیں ان کو بھی مسلح کرنے کا عمل انڈیا میں شروع کیا جا چکا ہے۔حالیہ برسوں میں انڈیا نے امریکی پریڈیٹر اور ریپر ڈرونز کی طرز پر اسلحے سے لیس ایسے ڈرونز کی ایک پوری فوج تیار کرنے کی اپنی کوششیں تیز کی ہیں جنھیں وہ دشمن کے خلاف فوجی آپریشن میں استعمال کر سکے۔
$$$123$$$
اسی سلسلے میں امکان ہے کہ انڈیا امریکہ کی وہ پیشکش قبول کر لے جس کے تحت ایم کیو نائن ریپر ڈرون کی سکائی گارڈین اور 10 سی گارڈین قسموں والے ڈرون انڈیا کو ملیں گے۔ان ڈرونز کی قیمت تین ارب ڈالر ہے۔انڈین میڈیا کے مطابق انڈیا کی جانب سے ان ڈرونز کو خریدنے کا آرڈر اس سال دسمبر تک دیا جا سکتا ہے۔انڈین میڈیا میں چھپنے والی رپورٹوں کے مطابق انڈیا کے پاس جو اسرائیلی ساختہ جاسوس ہیرون ڈرونز ہیں ان کو بھی مسلح کرنے کا عمل انڈیا میں شروع کیا جا چکا ہے۔
$$$123$$$
یہ ڈرون گزشتہ ایک دہائی سے انڈیا کے زیر استعمال ہیں۔اسرائیل اور انڈیا کے اس مشترکہ پروجیکٹ کے تحت چار سو دو ملین ڈالر کی لاگت سے ان ڈرونز کو لیزر گائیڈڈ بموں،فضا سے زمین پر مار کرنے والے میزائلوں اور اینٹی ٹینک گائیڈڈ میزائلوں سے لیس کیا جائے گا۔
$$$123$$$
آکاش‘زمین سے فضا تک مار کرنے والا ایک میزائل ہے جو 25 کلو میٹر کے فاصلے پر اہداف کو نشانہ بنانے کی صلاحیت رکھتا ہے۔
$$$123$$$
اس کے ساتھ ہی یہ 95 فیصد انڈیا میں تیار کیا جانے والا میزائل ہے۔یہ میزائل 2014ء میں انڈین فضائیہ میں شامل کیا گیا تھا۔ایک سال بعد، 2015ء میں اس میزائل کو انڈین آرمی کو بھی دیا گیا تھا۔اس کی تیاری میں تقریباً 25 سال کا وقت لگا ہے۔بہرحال انڈین حکومت کی طرف سے جاری کردہ معلومات میں یہ ذکر نہیں کیا گیا ہے کہ حکومت یہ میزائل کن ملک کو فروخت کرنے جا رہی ہے۔
$$$123$$$
لیکن حکومت نے یقینی طور پر کہا ہے کہ آکاش میزائل‘اتحادی ممالک‘کو فروخت کیا جائے گا اور یہ اس میزائل سے مختلف ہو گا جو انڈین فضائیہ اور فوج کے پاس ہے۔انڈیا کی مرکزی حکومت نے 2024ء تک دفاعی برآمدی صنعت میں پانچ ارب ڈالر حاصل کرنے کا ہدف مقرر کیا ہے۔لیکن یہ ملک دنیا بھر میں خود ہتھیاروں کے درآمد کرنے والے ملک کے طور پر جانا جاتا ہے۔
$$$123$$$
اسٹاک ہوم انٹرنیشنل پیس ریسرچ انسٹیٹیوٹ ایک تھنک ٹینک ہے جو دنیا بھر میں ہتھیاروں کی خرید و فروخت پر نظر رکھتا ہے۔اس کی ایک رپورٹ کے مطابق 2015ء سے 2019ء کے درمیان انڈیا دنیا میں دوسرا سب سے بڑا اسلحہ درآمد کرنے والا ملک تھا۔اس کے ساتھ ہی دفاعی ساز و سامان کی درآمد و برآمد کا جغرافیائی سیاسی حالات،طاقت کے توازن،برآمد کنندہ اور درآمد کرنے والے ملک کی داخلی سیاست اور عالمی قوتوں پر زیادہ انحصار ہوتا ہے۔
$$$123$$$
دنیا کے بڑے اسلحہ برآمد کرنے والے ممالک میں ایک خاص قسم کی فضا ہے جو اسلحہ کی برآمد کے لئے موزوں ثابت ہوتی ہے۔ایسی صورتحال میں سوال یہ پیدا ہوتا ہے کہ کیا انڈیا ایک ایسا نظام بنا سکتا ہے جو ملک کو اسلحے کے بڑے برآمد کنندگان میں شامل کر سکتا ہے۔
$$$123$$$
انڈیا اس وقت اسلحہ برآمد کرنے کے شعبے میں داخل ہو رہا ہے جب اسلحہ کی روایتی مارکیٹ پر امریکہ،روس،چین اور اسرائیل کی اجارہ داری ہے۔
$$$123$$$
اور اس مارکیٹ میں انڈیا کو جگہ بنانے کے لئے ان ممالک کی حیثیت،اسٹریٹجک قابلیت اور تجربے کا مقابلہ کرنا ہو گا۔لیکن یہ وہ وقت بھی ہے جب پوری دنیا میں جنگ لڑنے کا طریقہ تیزی سے بدل رہا ہے۔
$$$123$$$
آذربائیجان اور آرمینیا کے ناگورنو قرہباخ کے متنازع علاقے پر گزشتہ سال دونوں ممالک کے درمیان ہونے والی جنگ میں چھ ہزار سے زیادہ افراد ہلاک ہوئے تھے۔
$$$123$$$
ترکی کی حمایت یافتہ آذربائیجان کی فوج نے اس خطے کے بڑے حصے پر دوبارہ قبضہ کرنے میں کامیابی حاصل کی تھی جسے بین الاقوامی سطح پر آرمینیا کا حصہ سمجھا جاتا ہے۔آرمینیا نے روس سے کہا کہ وہ آذربائیجان کے خلاف اُن کی علاقائی خود مختاری کے دفاع میں مدد کرے۔واضح رہے کہ سابق سویت یونین کا حصہ ہونے کی وجہ سے آرمینیا روس کا اہم سکیورٹی اتحادی ہے۔
$$$123$$$
بعد میں آرمینیائی اور روسی وزارت دفاع دونوں نے کہا کہ روسی ثالثی میں جنگ بندی پر اتفاق ہو گیا ہے۔آذربائیجان نے اس معاملے پر عوامی طور پر کوئی تبصرہ نہیں کیا ہے۔اس سے قبل آرمینیا نے آذربائیجان کے فوجیوں کو تازہ لڑائی چھیڑنے کا ذمہ دار ٹھہرایا تھا اور کہا تھا کہ آذربائیجان نے ان کے 12 فوجیوں کو پکڑ لیا ہے۔آرمینیا نے فوری طور پر ہلاکتوں کی تفصیلات کی تصدیق نہیں کی لیکن پارلیمنٹ کی خارجہ تعلقات کی کمیٹی کے سربراہ ایڈورڈ آغاجانیان نے کہا کہ ممکنہ طور پر تازہ جھڑپ میں 15 فوجی ہلاک ہوئے ہیں۔
$$$123$$$
آذربائیجان کی وزارت دفاع نے آرمینیا پر‘ریاستی سرحد پر کالجر اور لاچین کے علاقوں میں آذربائیجان کے خلاف بڑے پیمانے پر اشتعال انگیزی‘کا الزام لگایا ہے۔
$$$123$$$
آذربائیجان نے دعویٰ کیا ہے کہ آرمینیا نے ’زیادہ فائدہ مند پوزیشن لینے‘ کے لئے’ اچانک فوجی آپریشن شروع کر دیا‘ لیکن ان کا حملہ ناکام بنا دیا گیا۔لیکن آرمینیا کی وزارت خارجہ کے مطابق،آذربائیجانی افواج نے مئی میں شروع ہونے والی پالیسی کے حصے کے طور پر مشرقی سرحد پر حملہ کیا جس کا مقصد دو آرمینیائی علاقوں،جنوب مشرق میں سیونک اور مشرق میں گیوغار کونک میں در اندازی کرنا تھا۔
$$$123$$$
ان کی 44 روزہ جنگ کے ایک سال بعد یہ تازہ ترین کشیدگی آرمینیا اور آذربائیجان کے درمیان امن معاہدے کو خطرے میں ڈال رہی ہے۔اس کی واحد سب سے بڑی وجہ یہ ہے کہ آذربائیجان ایک راہداری چاہتا ہے جو اس کے ایکسکلیوٹخچیوان تک جائے اور بالآخر اس کی سرحد اس کے اتحادی ترکی سے جا ملے۔اس نام نہاد زنگازور کو ریڈور کو آرمینیائی سر زمین سے گزرنا ہو گا،لیکن آرمینیا کو آذربائیجان کے زیر کنٹرول اپنی سر زمین پر کسی سڑک کا ہونا قبول نہیں ہے۔
$$$123$$$
سیاسی طور پر یہ آذربائیجان کے رہنما الہام علیئیف کے لئے اہم ہے،جنہوں نے رواں سال کے شروع میں عہد کیا تھا کہ وہ آرمینیا کو راہداری کے حوالے سے چھوٹ دینے پر ’مجبور‘ کریں گے۔
$$$123$$$
کوئی بھی ملک امن معاہدے کی پاسداری کے لئے پُرعزم دکھائی نہیں دیتا اور دونوں اپنے فوجی بجٹ میں اضافہ کر رہے ہیں۔تاہم فی الوقت کم از کم ان کے درمیان سفارتی رابطے نہیں ٹوٹے ہیں۔
$$$123$$$
مسٹر مشیل نے کہا کہ انہوں نے صدر علیئیف اور آرمینیا کے وزیراعظم نکول پشینیان کے ساتھ بات چیت میں ’فوری طور پر کشیدگی کم کرنے‘ پر زور دیا ہے۔گزشتہ سال نومبر میں ہی روس کی ثالثی میں ایک امن معاہدہ طے پایا تھا اور تقریباً 2,000 روسی امن دستے ناگورنو قرہباخ اور اس کے آس پاس کے علاقے میں گشت کے لئے تعینات کیے گئے تھے۔ سوویت یونین کے دم توڑتے آخری سالوں میں آرمینیا اور آذربائیجان کے درمیان بنیادی طور پر نسلی۔
$$$123$$$
آرمینیائی ناگورنو۔قرہباخ کے علاقے پر ایک خونی تنازعے شروع ہو گیا تھا۔آرمینیا مسیحی اکثریت والا ملک ہے جبکہ آذربائیجان میں مسلمانوں کی اکثریت ہے۔ترکی کے آذربائیجان کے ساتھ قریبی تعلقات ہیں جبکہ روس کا آرمینیا کے ساتھ اتحاد ہے۔اور اس صورتحال کو بھارت گہری نظر سے دیکھ رہا ہے اور صلاحیت کو بڑھانے کے لئے کوشش کر رہا ہے۔
$$$123$$$
دنیا میں لوگوں کے بے گھر ہونے کی وجوہات مختلف ہیں کچھ جنگوں،کچھ قحط سالی اور کچھ موسم کی سختیوں سے عاجز آکر روشن اور محفوظ مستقبل کی تلاش میں دیار غیر کا رخ کر رہے ہیں جبکہ ان میں سے بیشتر تو اپنے ہی ممالک میں کسمپرسی کی حالت میں دربدر کی ٹھوکریں کھانے پر مجبور ہیں یہاں سب سے بڑی ستم ظریفی تو یہ ہے کہ نقل مکانی کرنے والے افراد کے حقوق کا کوئی بھی ضامن نہیں۔
$$$123$$$
پرتشدد تنازعات،خانہ جنگی،قحط اور دہشت گردی کیخلاف نام نہاد جنگ کے باعث جبراً نقل مکانی کرنے والوں کی تعداد 10 کروڑ سے تجاوز کر گئی ہے جو دوسری جنگ عظیم کے بعد سب سے بڑی تعداد ہے،مہاجرین کی تعداد میں یہ اضافہ امدادی اداروں کے لئے ایک چیلنج سے کم نہیں۔
$$$123$$$
عراق،شام،وسطی افریقہ اور جنوبی سوڈان میں جاری لڑائی کے باعث اس تعداد میں تیزی سے اضافہ ہوا ہے۔
$$$123$$$
جمہوریہ وسطی افریقہ اور جنوبی سوڈان میں بھی تنازعات کے باعث کثیر تعداد میں لوگ بے گھر ہو رہے ہیں۔ایک طرف جہاں غربت،بھوک اور بے سر و سامانی کے شکار دربدر کی ٹھوکریں کھانے والے پناہ گزینوں کی محرومی حد درجہ بڑھ رہی ہے وہیں دوسری طرف یورپ میں نے امیگریشن کنٹرول کے نام پر انسانی حقوق کے استحصال کا سلسلہ شروع کر رکھا ہے یہی وجہ ہے کہ مہاجرین کی زیادہ تر تعداد ترقی پذیر ممالک میں پہنچ کر خود کو اقوام متحدہ کے ادارے کے ساتھ رجسٹرڈ کروا رہی ہے۔
$$$123$$$
بیلا روس کی سرحد پر ان دنوں سردی کے شدید ترین تھپیڑوں میں مشرق وسطیٰ اور دیگر علاقوں کے ہزاروں تارکین وطن پولینڈ کے ذریعے مغربی یورپ میں داخل ہونے کے خواہشمند ہیں۔یورپی یونین کا یہ الزام کہ صدر الیگزینڈر لوکاشینکو 2020ء کے متنازع انتخابات کے بعد اپنی حکومت کے خلاف لگائی جانے والی پابندیوں کے جواب میں ”ہائبرڈ حملہ“ کر رہے ہیں جس میں پناہ گزینوں کی جانب سے غیر قانونی سرحد پار کرانے کی کوششیں شامل ہیں سے خطے میں کشیدگی کی نئی راہ ہموار ہو رہی ہے۔
$$$123$$$
دہشت گردی کیخلاف امریکہ کی نام نہاد جنگ نے جہاں دنیا بھر کے انفراسٹرکچر کو تباہ کرکے رکھ دیا وہیں ان ممالک کو خانہ جنگی کی سی کیفیت میں مبتلا کر دیا۔واشنگٹن،برطانیہ اور اس کے اتحادی یورپی ممالک نے عراق اور افغانستان پر چڑھ دوڑنے میں کوئی جھجک محسوس نہیں کی لیکن جب مسئلہ مہاجرین کو دوبارہ بسانے کا پیش آیا تو کسی طرح بھی ان کی مدد نہیں کی گئی،مقام افسوس ہے کہ عالمی سطح پر جب عالمی مستقبل اور حکمت عملیوں اور مفادات کی بات کی جاتی ہے تو یہ موضوعات اس گفتگو سے خارج ہوتے ہیں۔
$$$123$$$
ترقی یافتہ ممالک چاہے ان میں وہ جو براہ راست ان ممالک کے اندر ہنگاموں اور افراتفری کیلئے ذمہ دار ہوتے ہیں انہی ممالک کو سیاسی ہنگاموں اور ختم نہ ہونے والے حکومتی مسائل کیلئے مطعون کرتے ہیں اور کوئی بھی یہ نہیں سوچتا ہے کہ یہ عدم استحکام لوگوں کے مسلسل ایک جگہ سے دوسری جگہ منتقل ہونے کی وجہ سے ہے ایک ایسے ملک میں جس میں مواقع ویسے ہی محدود ہیں۔
$$$123$$$
میانمار کے ساتھ ملحق تھائی لینڈ کی سرحد پر برسہا برس سے مہاجر بستیوں میں مقیم میانمار کے کیرن اقلیت کے ایک لاکھ 20 ہزار افراد کی خوراک،پانی،قیام اور طبی سہولت تک رسائی محدود ہے،لبنان میں 10 لاکھ سے زائد مہاجرین میں مجموعی آبادی کا ایک چوتھائی شامی باشندے ہیں جن کے لئے رہائشگاہوں،تعلیم اور صحت کی سہولیات کی فراہمی ایک بڑا مسئلہ ہے۔
$$$123$$$
اقوام متحدہ کے پناہ گزینوں کے ادارے یو این ایچ سی آر کی ایک رپورٹ کے مطابق 2014ء کے پہلے 6 ماہ کے دوران 55 لاکھ افراد اپنا گھر بار چھوڑنے پر مجبور ہوئے اور یہ ان 5 کروڑ 20 لاکھ افراد کے علاوہ ہیں جو 2013ء کے اواخر تک دنیا بھر میں بے گھر ہوئے تھے،اب خدشہ یہ ظاہر کیا جا رہا ہے کہ اگر اس شرح سے لوگ بے گھر ہوتے رہے تو رواں سال کے آخر تک اس تعداد میں خوفناک اضافہ دیکھنے کو ملے گا۔
$$$123$$$
شورش زدہ علاقوں کے مہاجرین اس قدر مشکلات کا شکار ہیں کہ انہیں جبری مشقت کے ساتھ ساتھ جنسی استحصال جیسے مسائل کا بھی سامنا کرنا پڑ رہا ہے،ہزاروں مہاجرین اپنی زندگی کے بہترین اوقات خیمہ بستیوں میں گزارتے ہوئے بے گھر ہونے کا باعث بننے والے بحرانوں کو تقریباً بھلا چکے ہیں۔افغانستان کے علاوہ دوسرے نمایاں ممالک جن میں صومالیہ،جنوبی سوڈان،عوامی جمہوریہ کانگو،برما اور عراق شامل ہیں کے مہاجرین آج بھی کسمپرسی کی حالت میں زندگی گزارنے پر مجبور ہیں۔
$$$123$$$
اردن اور لبنان میں کم و بیش 20 لاکھ کے لگ بھگ پناہ گزین مقیم ہیں جبکہ سب سے زیادہ اقتصادی بوجھ ایتھوپیا اور پاکستان کو برداشت کرنا پڑا ہے کیونکہ یہ اپنے معاشی حجم کی نسبت زیادہ مہاجرین کی میزبانی کر رہے ہیں۔گزشتہ 4 دہائیوں میں عراق اور افغانستان کی جنگوں کے بعد ایران اور پاکستان نے ہی دنیا بھر میں مہاجرین کی سب سے بڑی تعداد کو اپنے ممالک میں پناہ دی۔
$$$123$$$
ایک ایسے ملک میں جہاں ایک کے بعد دوسرا مسئلہ درپیش رہتا ہے وہاں مہاجرین کی بڑھتی تعداد سے کئی مسائل جنم لیتے ہیں جس کی بڑی وجہ یہ ہے کہ ان مہاجرین کو پناہ دینے والے ممالک کو بین الاقوامی برادری کی جانب سے خاطر خواہ امداد فراہم نہیں کی جاتی۔مقام افسوس ہے کہ ان پناہ گزینوں کی دیکھ بھال کا زیادہ تر بوجھ ان ممالک پر ہے جو خود کمزور ہیں جس کا اندازہ اس امر سے بخوبی لگایا جا سکتا ہے کہ ترقی پذیر ممالک دنیا بھر کے مہاجرین کی 86 فیصد تعداد کے میزبان ہیں جبکہ دولت مند ممالک محض 14 فیصد کا خیال رکھ رہے ہیں سب سے بڑھ کر ستم ظریفی یہ بھی ہے کہ مغربی ممالک آج ان کے حقوق کو تسلیم کرنے کے بجائے اپنے سرحدی علاقوں کو محفوظ بنانے میں مصروف ہیں حالانکہ عراق،شام،افغانستان اور دیگر ممالک کی مثالیں ہمارے سامنے موجود ہیں کہ جہاں نیٹو کی کارروائیوں سے سب کچھ تبدیل ہو کر رہ گیا،یاد رہے کہ شام میں 2014ء کے وسط تک تقریباً ایک کروڑ افراد کو ملک کے اندر نقل مکانی کرنا پڑی تھی۔
$$$123$$$
یورپی یونین کی سرحد کو محفوظ بنانے کے اقدامات سے مہاجرین اور سیاسی پناہ لینے والوں کے لئے خطرات مزید بڑھ گئے ہیں کیونکہ دنیا بھر میں انہیں کہیں عقوبت خانوں اور بعض اوقات جہازوں میں تنگ جگہ پر محصور کرنے کا سلسلہ جاری ہے یہاں یہ بھی ایک دلچسپ حقیقت ہے کہ کینیا کا تیسرا بڑا شہر اصل میں ایک ریفیوجی کیمپ ہے جہاں لاکھوں پناہ گزین قیام پذیر ہیں بعض مستقل حیثیت اختیار کرنے والی خیمہ بستیوں میں سکول،ہسپتال اور کاروبار قائم ہیں لیکن یاد رہے کہ یہ کبھی گھر نہیں بن سکتیں لہٰذا ضرورت اس امر کی ہے کہ دنیا میں قیام امن کیلئے اقوام متحدہ کو ان تمام عوامل پر عمل کرنا ہو گا جس سے مہاجرین کے بڑھتے ہوئے مسائل پر قابو پایا جا سکے۔
$$$123$$$
دنیا بھر کے مہاجرین میں 15 فیصد کا تعلق شام،افغانستان اور جنوبی سوڈان سے ہے اور ان میں سے 80 فیصد نے اپنے ہمسایہ ممالک کا رخ کیا ہوا ہے۔یو این ایچ سی آر کے مطابق دنیا بھر میں ایسے افراد کی تعداد 7 کروڑ سے زائد ہے جنہیں مختلف محرکات کی وجہ سے زبردستی یا مجبوراً اپنے آبائی علاقوں کو چھوڑنا پڑا،اڑھائی کروڑ کے لگ بھگ ایسے لوگ ہیں جو اپنے ہی ملک میں مہاجرت کی زندگی بسر کرنے پر مجبور ہیں جبکہ تقریباً ایک کروڑ نے مختلف حصوں میں پناہ لینے کو ترجیح دی لہٰذا ضرورت اب اس امر کی ہے کہ مغربی ممالک خاص طور پر امریکہ اور یورپ پر بہت بھاری ذمہ داری عائد ہوتی ہے کہ مہاجرین کی آباد کاری کیلئے ہنگامی بنیادوں پر ٹھوس اقدامات کرتے ہوئے ایسے ممالک جو بحالی کا فریضہ انجام دے رہے ہیں ان کی خاطر خواہ مدد کی جائے۔
$$$123$$$
بیلا روس کی سرحد پر تارکین وطن کے بحران میں جونہی شدت آئی ویسے ہی روس نے چھاتہ بردار دستوں کو بیلا روس میں مشترکہ مشقوں کے لئے روانہ کیا لہٰذا ان نازک حالات میں نیٹو اتحادیوں کی طرف سے جارحانہ کارروائیوں کے تناظر میں فوجی تعاون کا فروغ ناگزیر ہو چکا ہے کیونکہ جوہری صلاحیت سے لیس روسی بمبار طیاروں کی فضاء پروازیں کسی بڑے طوفان کا پیش خیمہ ثابت ہو رہی ہیں،یہاں یہ بھی قابل غور امر ہے کہ اگر انسانی سمگلنگ کی آڑ پر نئی پابندیاں عائد کیں تو جواب میں بیلا روس گیس سپلائی بھی معطل کر سکتا ہے جس کا اس نے عندیہ دینے سے بھی گریز نہیں کیا۔
$$$123$$$
اس میں کوئی دورائے نہیں ہیں مغرب نے مشرق وسطیٰ کو غیر مستحکم کرنے میں کوئی کسر نہیں چھوڑی لہٰذا دیکھا جائے تو اب سرحد پر موجود مہاجرین کو تحفظ فراہم کرنے کی ذمہ داری بھی انہی ممالک پر عائد ہوتی ہے۔
$$$123$$$
وزیراعظم عمران خان کے ویژن اور وزیر اعلیٰ عثمان بزدار کی ہدایت پر جنوبی پنجاب سیکرٹریٹ کو فعال کرنے ترقیاتی منصوبوں کی رفتار تیز کرنے اور مہنگائی کو کنٹرول کرنے کیلئے ضلعی انتظامیہ کو فعال کر دیا گیا ہے۔ضلعی انتظامیہ کا سرکاری چینی کی دستیابی یقینی بنانے کیلئے کریک ڈاؤن جاری ہے اس سلسلے میں ریٹ لسٹیں اور بینرز آویزاں نہ کرنے والے ڈیلرز کی دکانیں سیل کی جا رہی ہیں۔
$$$123$$$
غلہ منڈی کے ڈیلر سرکاری چینی کے 88 روپے کلو کے ریٹ آویزاں کرنے کے پابند ہیں تاکہ عام مارکیٹ میں ریٹیلرز 90 روپے میں فروخت کی جا سکے۔ چینی مافیا کو منطقی انجام تک پہنچانے کا ٹاسک دیا گیا ہے اس حوالے سے ملتان میں لاکھوں روپے کی چینی خورد برد ہونے سے بچائی گئی ہے۔
$$$123$$$
ضلع کے 27 سو سے زائد دکانات و مقامات پر امپورٹڈ چینی 90 روپے کلو دستیاب ہے۔
$$$123$$$
90 روپے کلو سے زائد ریٹ پر چینی فروخت کرنے والے سخت کارروائی کیلئے تیار رہیں۔کمشنر ملتان ڈویژن ڈاکٹر ارشاد احمد،ڈپٹی کمشنر ملتان،عامر کریم خاں نے چلڈرن ہسپتال کے دورہ کے دوران ادویات کے سٹاک،ہسپتال میں دستیاب طبی سہولیات کا جائزہ لیا۔نشتر ہسپتال کے واش رومز کی مرمت و تزین و آرائش کیلئے 8 کروڑ روپے فراہم کر دئیے گئے ہیں جبکہ مریضوں کے لواحقین کیلئے پناہ گاہ ٹینڈر بھی ہو گیا ہے۔
$$$123$$$
نشتر ہسپتال کی سڑکوں کی مرمت و بحالی کیلئے بھی کام کیا جا رہا ہے۔چلڈرن ہسپتال جنوبی پنجاب میں امراض اطفال کا واحد ہسپتال ہے جہاں روزانہ کی بنیاد پر سینکڑوں بچوں کو طبی سہولیات فراہم کی جا رہی ہیں۔ہسپتال کی ایمرجنسی اور آؤٹ ڈور کی توسیع کی اشد ضرورت ہے جس کیلئے پیپر ورک تیار کرنے کے احکامات دئیے گئے ہیں۔ایمرجنسی اور آؤٹ ڈور ٹاور کی تعمیر بارے پلان مرتب کرنے کے احکامات دئیے گئے ہیں۔
$$$123$$$
حکومت پنجاب نے شہر اولیاء کے ترقیاتی منصوبوں کیلئے اربوں روپے کے فنڈز فراہم کئے ہیں تاکہ انفراسٹرکچر بہتر کرکے عوام کو ریلیف دیا جا سکے۔قومی تعمیر نو کے محکموں کو رواں مالی سال کے اندر تمام منصوبوں کے اہداف مکمل کرنے کی ہدایت کی گئی ہے۔وزیر اعلیٰ پنجاب عثمان بزدار اس خطے کی ترقی کے منصوبوں پر ذاتی دلچسپی رکھتے ہیں اور ان کے ٹائم فریم کے حوالے سے واضح ہدایات جاری کر چکے ہیں۔
$$$123$$$
ضلعی انتظامیہ تمام ترقیاتی سکیموں میں معیار اور شفافیت یقینی بنا کر حکومت کے وژن پر عملدرآمد کرے گی۔ڈپٹی کمشنر عامر کریم خاں نے کہا کہ شہر کی خوبصورتی بڑھانے کیلئے بیوٹیفکیشن پلان پر بھی تیزی سے کام مکمل کیا جائے اور چوکوں پر یادگاروں کی تعمیر پر بھی تیزی سے پیشرفت کی جائے۔ایڈیشنل ڈپٹی کمشنر جنرل قمر الزماں قیصرانی نے کہا ہے کہ بدلتے موسم کے پیش نظر ڈینگی وائرس کا خطرہ پورے صوبے میں منڈلا رہا ہے اس تناظر میں ضلعی انتظامیہ نے گھر گھر سرویلنس کا سلسلہ تیز کر دیا ہے محکمہ صحت کی ٹیمیں ڈینگی لاروے کی تلفی کیلئے جنگی بنیادوں پر اقدامات کریں۔
$$$123$$$
ریڈ مہم کے تحت پر گھر تک فیلڈ ٹیمیں کورونا سے بچاؤ کی ویکسین بھی لگا رہی ہیں۔ایڈیشنل ڈپٹی کمشنر جنرل قمر الزماں قیصرانی نے کہا کہ حکومت پنجاب کی طرف سے 15 نومبر سے 27 نومبر تک خسرہ روبیلا اور پولیو کی قومی مہم بھی منائی جائے گی اس دوران محکمہ صحت کی ٹیمیں 9 ماہ سے 15 سال تک کے بچوں کو خسرہ اور روبیلا سے بچاؤ کے حفاظتی ٹیکے لگائیں گی یہ ٹیمیں 5 سال سے کم عمر بچوں کو پولیو کے قطرے بھی پلائیں گی انہوں نے اپیل کی کہ والدین،اساتذہ،علماء کرام سے اپیل ہے کہ مہم کے دوران محکمہ صحت کی ٹیموں کے ساتھ بھرپور تعاون کریں اور اپنے بچوں کو ان موذی امراض سے محفوظ بنائیں،یاد رہے کہ پانی کے ضیاع کو روکنے کیلئے شہر اولیاء میں منفرد منصوبے کا آغاز کیا گیا ہے جو کہ خوش آئند ہے۔
$$$123$$$
وضو کے پانی کو فلٹر کرکے پودے سیراب کئے جائیں گے۔پی ایچ اے واٹر ٹینک سٹوریج سے پانی حاصل کرکے استعمال کرے گا۔بیک وقت 7 ہزار گیلن واٹر سٹوریج کی گنجائش موجود ہے۔قلعہ کہنہ قاسم باغ میں گھاس کی کٹائی‘واش رومز کی صفائی کا حکم دیا گیا ہے تاکہ ڈینگی وبا کے خاتمے کیلئے ماحول خشک اور صاف رکھا جائے۔جنوبی پنجاب سیکرٹریٹ کے فعال ہونے سے عوام کو بڑا ریلیف ملنے کے ساتھ ساتھ مسائل کا حل فوری اور عوام کی دہلیز پر ہو گا۔
$$$123$$$
شجرکاری مہم کا بھرپور انداز سے آغاز کریں گے۔شہر کی گرین بیلٹس اور پارکوں میں بھرپور شجرکاری کی جائے گی۔موسم بہار میں پھولوں کی نمائش کا اہتمام کریں گے۔
$$$123$$$
سیکرٹری سپیشلائزڈ ہیلتھ کیئر اینڈ میڈیکل ایجوکیشن ڈیپارٹمنٹ جنوبی پنجاب نادر چٹھہ نے چوہدری پرویز الٰہی انسٹیٹیوٹ آف کارڈیالوجی ملتان میں ادویات اور دیگر طبی سامان کی قلت کا نوٹس لیتے ہوئے ایگزیکٹیو ڈائریکٹر اور میڈیکل سپرنٹنڈنٹ چوہدری پرویز الٰہی انسٹیٹیوٹ آف کارڈیالوجی ملتان سے فوری رپورٹ طلب کر لی ہے۔
$$$123$$$
سیکرٹری سپیشلائزڈ ہیلتھ کیئر اینڈ میڈیکل ایجوکیشن ڈیپارٹمنٹ جنوبی پنجاب نادر چٹھہ نے سپیشلائزڈ ہیلتھ کیئر ڈیپارٹمنٹ کے زیر انتظام جنوبی پنجاب کے تمام اداروں کے سربراہان کو ہدایت کی ہے کہ ادویات اور دیگر طبی سازو سامان کی وافر فراہمی کو ہر وقت یقینی بنایا جائے لوگوں کو صحت عامہ کی بہترین سہولیات کی فراہمی کو یقینی بنایا جائے۔
$$$123$$$
ملتان ڈویژن میں کورونا ویکسین ہر دہلیز پر مہم کامیابی سے جاری ہے۔کورونا‘ڈینگی وبا کے خاتمے کیلئے ہم سب کو مل کر کام کرنا ہے۔انتظامیہ کے ساتھ شہریوں کے تعاون سے ان وباؤں کا خاتمہ ممکن ہو سکتا ہے۔کمشنر ڈاکٹر ارشاد احمد نے کہا کہ نوٹسز کے باوجود ڈینگی کا موجب بننے والی عمارتوں کو سربمہر،مالکان کیخلاف مقدمات درج کروائیں۔اس موقع پر بریفنگ دیتے ہوئے ڈپٹی کمشنرز نے بتایا کہ ایک ہفتے میں ڈینگی کا موجب عمارت مالکان کو 61 نوٹس جاری کئے گئے۔
$$$123$$$
سیکرٹری ہاؤسنگ جاوید اختر محمود نے کہا ہے کہ ترقیاتی منصوبوں کو بروقت اور شفاف انداز سے مکمل کریں گے۔ملتان شہر کی سڑکوں کی کشادگی کیلئے ایم ڈی اے کو ٹاسک دے دیا ہے۔نئی ہاؤسنگ سوسائٹیز کے قیام کو یقینی بنائیں گے اور عام عوام کیلئے آسان شرائط رکھنے کی کوشش کریں گے۔ جنوبی پنجاب میں ترقی کے نئے دور کا آغاز ہو گا۔صاف پانی کی فراہمی اور سیوریج کے مسائل کو حل کرنے کی بھرپور کوشش کریں گے۔
$$$123$$$
اللہ تعالیٰ نے اس دنیا میں کوئی بھی چیز بے مقصد پیدا نہیں کی اس کی بنائی ہوئی ہر چیز میں اس کی کوئی نہ کوئی حکمت پوشیدہ ہے۔انسانی عقل پروردگار کی تخلیقات کا احاطہ نہیں کر سکتی وہ ذات برحق ہی جانتی ہے کہ اس کے ہر کام میں اس کے کیا کیا راز چھپے ہوئے ہیں۔
$$$123$$$
انسان اللہ تعالیٰ کی بہترین تخلیق ہے جس کو بہترین بنانے پر خود خالق نے قسمیں اُٹھائیں اور اس حضرت انسان کو اشرف المخلوقات کے منصب پر فائز کرکے دنیا میں اپنا نائب اور خلیفہ مقرر کیا اس آدم کی حرمت کو بیت اللہ سے زیادہ قرار دیا اور شرط فرمانبرداری اور تقویٰ کو رکھا اس روح زمین پر اللہ تعالیٰ کے سرکش اور باغی بھی آئے ہیں جن کو اپنی ہمیشگی پر یقین تھا مگر آج کسی کو ان کا نام تک بھی یاد نہیں اور کچھ ایسے انسانوں نے بھی جنم لیا کہ جن کو تاریخ چاہ کر فراموش نہ کر سکی ایسی ہی ایک ہستی علامہ ڈاکٹر محمد اقبال رحمة اللہ علیہ ہیں کہ جن کو کوئی نہ سمجھ پایا اگر قوم سمجھ جاتی تو غلام نہ ہوتی اور اگر انگریز سمجھ جاتا تو اقبال رحمة اللہ علیہ بستر مرگ پر نہ مرتے ان کو تختہ دار پر لٹکا دیا جاتا۔
$$$123$$$
اقبال رحمة اللہ علیہ نے نوجوانوں کے اندر نئی روح پھونک کر ان کو سوچنا سکھایا آزادی کا خواب دکھایا اور پھر اس خواب کی تعبیر کے لئے جدوجہد بھی کی،انہیں مسلمانوں کی احساسِ غلامی کا احساس بہت زیادہ تھا اس کے علاوہ برطانوی راج کے محکوم ہندوستانی مسلمانوں کی حالت زار کو عیاں کرنے میں گہری دلچسپی تھی اور اپنی شاعری کے ذریعے غلامی کی زنجیروں میں جکڑے ہوئے مسلمانوں کو آزادی کا مطلب سمجھایا کہ حریت وہ جذبہ ہے کہ جو موت کے خوف سے بھی ماند نہیں پڑتا۔
$$$123$$$
دنیا میں وہی قومیں کامیاب ہوئیں ہیں جنہوں نے اپنے محسنوں کی قربانیوں کو یاد رکھا اور جن قوموں نے اپنے محسنوں کو بھلا دیا پھر ان کا انجام درد ناک ہوا ہمارے ہاں جہاں کچھ لوگ احسان فراموش ہیں تو وہاں پر بہت بڑا طبقہ احسان مند بھی ہے جو اپنے بڑوں کی باقیات کو زندہ رکھے ہوئے ہے۔9 نومبر یوم پیدائش حکیم الامت علامہ ڈاکٹر محمد اقبال رحمة اللہ علیہ کے حوالے سے الحمراء ہال میں کشفِ درویش فاؤنڈیشن کے زیر اہتمام ”پیام اقبال“ تقریب کا انعقاد کیا گیا جس کی صدارت قومی امن کمیٹی کے مرکزی چیئرمین ڈاکٹر علامہ سید ایاز ظہیر ہاشمی الحسنی و الحسینی گیلانی سجادہ نشین خانقائے عالیہ معلی محمدی شریف نے کی جبکہ مہمانانِ خصوصی میں سپیشل ایڈوائزر ٹو فیڈرل چیئرمین این پی سی آئی ایچ محمد نعیم احسان ایزد،چیئر پرسن معروف کالم نگار سیدہ نور الصباح ہاشمی،ڈائریکٹر جنرل خانہ فرہنگ ایران جعفر روناس،ڈاکٹر افتخار بخاری،بیگم صفیہ اسحاق،آغا علی مزمل،ایڈوائزر ٹو وزیراعظم برائے ٹورسٹ شازینہ فضل نے علامہ اقبال رحمة اللہ علیہ کی حیات،افکارات پر گفتگو کی۔
$$$123$$$
جعفر روناس نے بھی علامہ اقبال رحمة اللہ علیہ کی خدمات کو سراہا اور بتایا کہ ایران کے اندر بھی علامہ اقبال رحمة اللہ علیہ کو وہی مقام حاصل ہے جو کہ پاکستان میں ہے بے شک علامہ اقبال رحمة اللہ علیہ کسی ایک فرقے یا جماعت کے نہیں بلکہ قومی ہیرو تھے۔تقریب کے میزبان اور کشفِ درویش فاؤنڈیشن کے چیئرمین اعظم منیر نے خطاب کرتے ہوئے کہا کہ آج قوم اقبال کو بھلا بیٹھی ہے،تقریب سے خطاب کرتے ہوئے علامہ سید ایاز ہاشمی نے کہا کہ آج بھی پھر سے اقبال کو پڑھنے کی ضرورت ہے کیونکہ جس دن یہ قوم اقبال کو سمجھ گئی اس دن کے بعد ہم غلام نہیں رہیں گے افسوس تو اس بات کا ہے کہ چند غلام ذہنیت صاحب اقتدار افراد نے نوجوانوں کو اقبال رحمة اللہ علیہ سے دور کر دیا ہے اس کی وجہ کہ جو اقبال رحمة اللہ علیہ کو پڑھ لیتا ہے وہ غلام نہیں رہ سکتا ہے اور نسل در نسل غلام رکھنے کے لئے ان کو اقبال رحمة اللہ علیہ سے دور رکھا جا رہا ہے مگر روشنی کو کوئی قید نہیں کر سکا احساس فراموشی کی حد ہے کہ ویسے ہمارے ہاں درجنوں چھٹیاں کی جاتی ہے مگر یوم پیدائش اقبال رحمة اللہ علیہ پر چھٹی منسوخ کرکے ہم نے یہ ثابت کر دیا ہے کہ ہم اقبال رحمة اللہ علیہ کو یکسر فراموش کر چکے ہیں مگر دنیا بھر کروڑوں کی تعداد میں اقبال رحمة اللہ علیہ کے چاہنے والے آج بھی زندہ ہیں جو کسی بھی صورت میں علامہ اقبال رحمة اللہ علیہ کے افکارات کو کبھی مرنے نہیں دیں گے۔
$$$123$$$
تقریب میں ملک کے نامور قوال ناصر سنتو اور شاہان معظم نے کلام اقبال رحمة اللہ علیہ پیش کرکے حاضرین میں پھر سے نئی روح بیدار کی تقریب کے اختتام پر زندگی کے مختلف شعبوں میں نمایاں خدمات سر انجام دینے والی شخصیات کو ” علامہ اقبال رحمة اللہ علیہ گولڈ میڈل“ پہنائے گئے جن میں معروف سیاسی و سماجی شخصیت زبیر خان نیازی،معروف سیرت نگار،مصنف،تجزیہ نگار،صدر بلومنگ رائٹرز آرگنائزیشن نسیم الحق زاہدی،میر جمشید زمان،عمران عنایت چوہان،علی بلوچ،رانا تنویر شجاع،بیگم صفیہ اسحاق،شازیہ فضل،معروف مصنفہ،سیرت نگار،سیدہ نور الصباح،اقصیٰ صابر،سعدیہ ہما شیخ،پروفیسر ظفر اقبال کھٹانہ،حسیب بن یوسف،اقبال پیام،فلمسٹار حیدر سلطان،اچھی خان،الطاف حسین،اے آر گل،موہنی سیف،علی رضا گرویزی،ندیم نظر اور نوید بخاری شامل تھے۔
$$$123$$$
نہیں ہے ناامید اقبال اپنی کشت ویراں سے
$$$123$$$
ذرا نم ہو تو یہ مٹی بہت زرخیز ہے ساقی
$$$123$$$
زراعت پاکستان کی معیشت میں ریڑھ کی ہڈی کی حیثیت رکھتی ہے اور زراعت سے پاکستان کو سالانہ کھربوں روپے آمدن ہوتی ہے لیکن بدقسمتی سے کسان اور زراعت پر حکومت بہت ہی کم رقم خرچ کرتی ہے اسی لئے گزرتے وقت کے ساتھ پاکستان کی دیہی آبادی بڑے شہروں کی جانب منتقل ہو رہی ہے اور بڑے شہروں پر آبادی کے بے پناہ دباؤ کے باعث بڑے شہروں کی حالت زار خراب سے خراب تر ہوتی چلی جا رہی ہے اور اس سلسلے میں اس وجہ سے مسلسل تیزی آ رہی ہے کیونکہ زراعت پر حکومت کی کوئی توجہ نہیں رہی اور کسان اپنی زمینوں سے مناسب روزگار نہ ملنے کے باعث اپنا یہ پیشہ ترک کرکے شہروں کو منتقل ہو رہے ہیں جبکہ ہر حکومت آئی ایم ایف‘ورلڈ بینک اور اسلامی ممالک سے قرض لے کر قومی خزانے میں بڑھتے ڈالرز پر فخر محسوس کرتی رہی ہے۔
$$$123$$$
آئی ایم ایف اور ورلڈ بینک سے قرض لینے کا سلسلہ تبھی رک سکتا ہے جب ہم کسان کی حالت زار بہتر بنانے کو اولین ترجیح دیں۔
$$$123$$$
گندم‘کپاس اور گنے کی قیمتوں کا مناسب تعین اور سرکاری ریٹ پر مکمل فصل کی خریداری یقینی بنانے کے ساتھ ساتھ حکومت کسانوں کو فصل بوائی کے وقت معیاری کھاد‘بیج‘زرعی ادویات اور زرعی مشینری آسان شرائط پر فراہم کرے اور وافر پانی کی دستیابی کو یقینی بنایا جانا چاہئے اور فصل آنے پر کسانوں سے ان چیزوں کی مناسب قیمت لی جائے کسی بھی سیاسی جماعت کا یہ دعویٰ سراسر غلط ہے کہ ہماری حکومت میں پاکستان خوراک میں خود کفیل ہوا حقیقت یہ ہے کہ جنرل مشرف کی حکومت سے قبل تمام حکومتیں بیرون ملک سے غیر معیاری گندم درآمد کرتی تھیں اور گندم کی بیرون ملک خریداری‘شپمنٹ‘اسٹوریج‘ٹرانسپورٹ غرض ہر ہر مرحلے پر کمیشن مافیا اپنے پیٹ بھرتی تھی اور پاکستان میں ایسا مافیا موجود ہے جس کا یہاں مقامی لوٹ مار سے پیٹ نہیں بھرتا بلکہ بیرون ملک سے چیزوں کی خریداری کرکے اپنا پیٹ بھرنے کا کوئی موقع ہاتھ سے نہیں جانے دیتا اور جنرل مشرف کے دور سے قبل پاکستان خوراک میں خود کفیل نہیں تھا اور بیرون ملک سے ہر سال غیر معیاری گندم درآمد کی جاتی تھی۔
$$$123$$$
بیرون ملک سے آئی ہوئی 3 کلو چینی اور 3 کلو گندم مقامی ایک ایک کلو چینی اور گندم کے برابر ہوتی ہے۔
$$$123$$$
وزیراعظم عمران خان نے اپنی پارٹی کے پنجاب کے کسانوں کی کانفرنس طلب کی جو مناسب نہیں۔ملک بھر کے تمام کسانوں کو مدعو کرکے کسان کانفرنس ہونی چاہئے جس طرح جنرل مشرف نے اقتدار سنبھالنے کے بعد اسلام آباد میں کسان کانفرنس طلب کی اور کسانوں سے تجاویز طلب کی گئیں اور کانفرنس میں پیش کی گئی کسانوں کی تقریباً تمام تجاویز جنرل مشرف نے منظور کرکے فوری طور پر گنا 350 روپے فی من ‘گندم 1000-1200 روپے من اور کپاس 3000 روپے من مقرر کی اور سرکاری ریٹ پر تمام فصلوں کی خریداری کو یقینی بنایا اور پھر ملک خوراک میں خود کفیل ہو گیا۔
$$$123$$$
حکومت باقاعدگی سے سال میں 2 بار بھل صفائی کرائے اور اس کا آغاز ابھی سے ہونا چاہئے۔پانی کی تقسیم بھی منصفانہ ہونی چاہئے۔جنرل مشرف نے 1999-2000ء میں گنا 350 روپے من مقرر کیا تھا تو 20 سال گزرنے کے بعد اب موجودہ حکومت زیادہ نہیں تو 500 روپے من گنے کی قیمت مقرر کرے۔کپاس کی قیمت کم از کم 4 ہزار روپے من اور گندم کم از کم 2500 روپے من ہونی چاہئے۔
$$$123$$$
بھارت کی آبادی ایک ارب 26 کروڑ ہے اور اتنی بڑی آبادی کے لئے بھی بھارت خوراک میں خود کفیل ہے اور بھارتی پنجاب میں فی ایکڑ پیداوار پاکستان کی نسبت بہت زیادہ ہے کیونکہ وہاں کھاد‘بیج اور زرعی ادویات معیاری بھی ہیں اور پاکستان کی نسبت ان چیزوں کی قیمتیں بھارت میں بہت کم ہیں اور وہاں کی حکومت کی زراعت پر خصوصی توجہ ہے اور کسان کو ہر سطح پر سبسڈی دی جاتی ہے جبکہ پاکستان میں نہ تو کھاد معیاری ملتی ہے اور نہ ہی بیج اور زرعی ادویات کا معیار درست ہے اور غیر معیاری چیزوں کی بھی قیمتیں بہت زیادہ ہیں لیکن حکومت کی جانب سے دی جانے والی سبسڈی برائے نام ہے جبکہ زراعت کا شعبہ ملک کو سالانہ کھربوں روپے دیتا ہے لیکن حکومت کی جانب سے دی جانے والی سبسڈی اونٹ کے منہ میں زیرے کے مترادف ہے۔
$$$123$$$
زراعت کی ترقی اور خوراک میں خود کفالت کے لئے کسان کو وافر پانی کی دستیابی بھی بنیادی اہمیت رکھتی ہے اور نہری علاقوں کے علاوہ ٹیوب ویل سے آبپاشی والے علاقوں کے زمیندار اسی وقت خوشحال ہو کر بھرپور محنت کر سکتے ہیں جب انہیں ٹیوب ویل چلانے کے لئے ماہانہ فکس بجلی بل ادا کرنا ہو یا بہت کم قیمت میں فی یونٹ ادائیگی کا نظام رائج کیا جائے تو زراعت ترقی کرے گا اور ڈیزل کی قیمتوں میں بے پناہ اضافے کے باعث ڈیزل سے ٹیوب ویل چلا کر کاشتکاری کرنے والے زمینداروں کو تو فصل میں سراسر نقصان کا سامنا ہے اور کئی لوگوں نے سال میں 2-3 فصلیں لینے کے بجائے صرف گندم کی فصل کاشت کرنے کا طریقہ کار اپنا رکھا ہے کیونکہ ڈیزل سے ٹیوب ویل چلا کر فصل نقصان میں جاتی ہے اور کسان کو اپنی محنت بھی نہیں مل پاتی اس سلسلے میں وفاق اور صوبائی حکومتوں کو خصوصی توجہ دیکر زراعت کے لئے موٴثر پالیسیاں تشکیل دینی ہوں گی اور بہتر تو یہ ہے کہ جنرل مشرف کی طرح موجودہ حکومتیں بھی کسان کانفرنس طلب کریں اور کسانوں کے اپنے مطالبات اور چارٹر آف ڈیمانڈ کے عین مطابق پالیسیاں تشکیل دے کر اس پر مکمل عملدرآمد کو یقینی بنائیں تو ملک میں موجود آٹا اور چینی مافیا کو ناکامی کا سامنا کرنا پڑے گا۔
$$$123$$$
خوراک میں خود کفالت کے باوجود حکومت کی غلط پالیسیاں اور ذخیرہ اندوز مافیا کی کارستانیاں بھی عام آدمی کے لئے مشکلات اور مہنگائی میں اضافے کا سبب بنتی ہیں۔جب تک اپنے ملک کی ضرورت کی وافر گندم اور چینی موجود نہ ہو‘ دوسرے کسی بھی ملک کو دینا سراسر اپنی عوام سے زیادتی ہے۔ایسے لوگوں کو اختیارات دینا جو خود آٹا اور چینی کے بحران کے ذمہ دار ہیں سراسر غلط طریقہ کار ہے اور اس سلسلے میں حکومت کو مناسب فیصلے کرکے ذخیرہ اندوز مافیا کے خلاف سخت اقدامات کرنا ہوں گے۔
$$$123$$$
ناظم جوکھیو کا المناک قتل بلاشبہ کسی بھی عام سی موت،سانحہ اور حادثہ سے کہیں زیادہ بڑھ کر ہے حالانکہ بعض قتل صرف قتل ہوتے ہیں اور انہیں قاتل کے لئے قانون کی کتابوں میں داخل دفتر کرنا یا کرانا بے حد آسان اور سہل کام ہوتا ہے،عین ممکن ہے کہ فی الوقت پیپلز پارٹی اور سندھ حکومت کو اس بات کا ادراک اور احساس نہ ہو سکے کہ یہ ایک ”قتل ناحق“ کس کس کے ہاتھ پر اپنے لہو کے چھینٹے تلاش کرنے کی صلاحیت و قوت رکھتا ہے مگر عن قریب جب پیپلز پارٹی بطور ایک سیاسی جماعت ناظم الدین جوکھیو کے قتل کے نتیجے میں پیدا ہونے والے سیاسی محرکات کا شکار ہو گی تو اسے بخوبی معلوم ہو جائے گا کہ ناظم جوکھیو کا قتل صوبہ سندھ کے سیاسی منظر نامے پر اس کے سیاسی چہرہ پر کس قدر بدنما اور بھیانک داغ چھوڑ گیا ہے۔
$$$123$$$
یاد رہے کہ مقتول 27 سالہ ناظم الدین جوکھیو کا تعلق ملیر کے ایک چھوٹے سے گاؤں آچر سالار جوکھیو سے تھا یہ سندھی نوجوان،ضلع کونسل کراچی میں ملازم تھا،مقتول نے بعد از مرگ اپنے پیچھے سوگواران میں ایک بیوہ،تین بیٹیاں اور ایک بیٹا چھوڑا ہے۔ناظم جوکھیو کے بچوں کی عمریں بالترتیب ایک سال سے 5 سال تک کے درمیان ہیں۔ناظم الدین کا جرم یہ تھا کہ اسے سائبیریا کے سرد علاقوں سے آنے والے مہمان پرندوں سے شدید محبت تھی اس بے وقوف کو مہمان پرندوں سے کتنی محبت تھی اس کا اندازہ صرف اس بات سے لگایا جا سکتا ہے کہ اس نے عرب شکاریوں کو مہمان پرندے تلور کے شکار سے باز رکھنے اور روکنے کی پاداش میں اپنی قیمتی جان تک بھی قربان کر دی۔
$$$123$$$
ناظم الدین جوکھیو کے بھائی افضل جوکھیو کے مطابق ”اس کے بھائی نے ابتداء میں عرب شکاریوں کو گاؤں میں تلور کا شکار کرنے سے روکنے کی کوشش کی تھی لیکن جب وہ انہیں نہ روک سکا تو اس نے ان کے شکار کرتے ہوئے بہیمانہ مناظر کی ایک ویڈیو بنا کر سماجی رابطوں کی ویب سائیٹ پر شائع کر دی۔
$$$123$$$
عرب شکاریوں کے شکار کی ویڈیو جب تیزی سے وائرل ہونے لگی تو علاقے کے جاگیردار اور عرب شکاریوں کے میزبان جام اویس گہرام جوکھیو کے ہرکاروں کی جانب سے مجھے دھمکی آمیز فون آنے لگے اور ایک ہی بات کا بار بار تقاضا کیا جانے لگا کہ جلد از جلد اس ویڈیو کو سوشل میڈیا سے ہٹا دیا جائے لیکن جب ناظم جوکھیو نے میرے کہنے کے باوجود بھی سوشل میڈیا پلیٹ فارم سے ویڈیو ہٹانے سے صاف انکار کر دیا تو مجھے جام کے منیجر کا پیغام آیا کہ میں اُسے لے کر جام اویس گہرام جوکھیو کی اوطاق پر پہنچوں تاکہ اس قضیہ کا کوئی تصفیہ تلاش کیا جا سکے جب میں اپنے بھائی ناظم جوکھیو کو جام اویس کی اوطاق پر پہنچا تو وہاں موجود جام کے ملازموں نے میرے بے قصور بھائی ناظم پر لاٹھیوں اور بندوقوں کے بٹ سے تشدد کرنا شروع کر دیا۔
$$$123$$$
میں نے جام سے ہاتھ جوڑ کر معافی بھی طلب کی لیکن جام صاحب نے کہا کہ ”کوئی معافی نہیں ملے گی تم لوگوں نے میرے مہمان کی بے عزتی کی ہے“۔
$$$123$$$
بعد ازاں انہوں نے ناظم جوکھیو کو زخمی حالت میں ایک کمرے میں بند کر دیا اور مجھے کہا کہ جاؤ صبح آ جانا اور اپنے بھائی کو لے جانا صبح میں اپنے بھائی کو گھر لے تو آیا لیکن اس وقت تک جام اویس گہرام کے ہرکارے اسے ہلاک کر چکے تھے“ ابتدائی تحقیقات میں بھی اب تک جو شواہد سامنے آئے ان سے ایسا محسوس ہوتا ہے کہ اعجاز جوکھیو نے اپنے بھائی ناظم الدین جوکھیو کی ہلاکت تشدد سے ہونے کے جو مبینہ الزامات جام اویس گہرام جوکھیو پر لگائے ہیں وہ مبنی بر صداقت ہیں کیونکہ میڈیکولیگل رپورٹ میں تصدیق کی گئی ہے کہ ناظم جوکھیو کے پورے جسم پر تشدد کے نشانات تھے نیز سر،چہرے اور ہاتھ پاؤں پر بڑے بڑے نیل کے نشانات پائے گئے ہیں جبکہ پیٹھ اور جسم کے پچھلے حصے پر بھی رگڑ کے زخم موجود تھے علاوہ ازیں مقتول کے دونوں ہاتھوں پر کافی زیادہ سوجن تھی،دماغ کے اندر خون کے لوتھڑے ملے،سر پر چوٹ کے نشانات موجود ہونے کی بھی تصدیق کی گئی ہے یعنی سادہ الفاظ میں ناظم الدین جوکھیو کو شکار کی ایک ویڈیو بنانے اور اسے سوشل میڈیا پر شائع کرنے کے معمولی سے جرم میں بدترین تشدد کا نشانہ بنایا گیا تھا۔
$$$123$$$
صوبہ سندھ خاص طور دیہی سندھ میں اپنے مخالفین کا دماغ اور جسم ٹھکانے لگانے کے لئے زیادہ تر وہی طریقہ واردات اختیار کیا جاتا ہے۔ رات کی تاریکی میں جس کا شکار بدقسمت ناظم جوکھیو ہوا مگر اس مرتبہ صوبہ بھر سے اس حادثہ کے خلاف ردعمل دیکھنے میں آیا ہے اس نے سندھ میں صدیوں سے قائم جاگیرداری نظام کو پہلی بار واقعی عوام اور قانون کے کٹہرے میں کھڑا کر دیا ہے خاص طور پر دیہی سندھ کی عوام کی جانب سے ناظم جوکھیو کے قتل کا سبب بننے والے جاگیردارانہ نظام سے جس قدر اپنی شدید نفرت کا اظہار کیا جا رہا ہے اسے دیکھ کر امید پیدا ہونے لگی ہے کہ سندھ میں بہت جلد ظلم و جبر کی بنیادوں پر استوار جاگیرداری نظام منہدم اور زمین بوس ہونے کو ہے بظاہر ناظم جوکھیو کے بھائی افضل جوکھیو نے مبینہ طور پر اپنے بھائی کے قتل کا براہ راست الزام رکن سندھ اسمبلی پیپلز پارٹی جام اویس گہرام جوکھیو پر عائد کیا ہے۔
$$$123$$$
سندھ کی عوام کو اب آہستہ آہستہ سمجھ آنے لگی ہے کہ جام،جاکھرانی اور نظامانی سرداروں کو ظلم و ستم کرنے کی تمام طاقت جاگیردارانہ نظام سے ہی حاصل ہوتی ہے اور اس ظلم و ستم کو ختم کرنے کا بس ایک یہ ہی راستہ ہے کہ کسی طرح ان نام نہاد سرداروں کے سروں سے جاگیرداری نظام کی چھتر چھایا کھینچ لی جائے یہ پیشگوئی تو نہیں کی جا سکتی کہ آئندہ چند ماہ میں جاگیرداری نظام کا سندھ سے مکمل طور پر خاتمہ ہو جائے گا لیکن ایک بات ضرور پورے تیقن اور شرح صدر کے ساتھ کہی جا سکتی ہے کم از کم دیہی سندھ میں جاگیرداری نظام کے خاتمہ کی ایک خاموش اور زبردست عوام تحریک ضرور جنم لے چکی ہے جس کا سب سے بڑا ثبوت یہ ہے کہ کل تک جو لوگ جاگیردارانہ نظام کو اپنی غیر مشروط جاہلانہ اطاعت سے قوت و طاقت مہیا کرتے تھے آج ان ہی محکوم لوگوں کی نوجوان نسل سوشل میڈیا پر جاگیرداروں کے علم بغاوت بلند کرتے ہوئے انہیں چیلنج کر رہی ہے اگر جاگیرداری نظام کے پرودہ سمجھیں تو یہ واقعی ایک بہت بڑی بات ہے اور ہم یہ اُمید قائم رکھ سکتے ہیں کہ نظام الدین جوکھیو کا خون ناحق ایک دن ضرور رنگ لائے گا اور شاہ عبداللطیف بھٹائی کی سندھ دھرتی پر فرسودہ اور ظالمانہ جاگیرداری نظام کا سورج ہمیشہ ہمیشہ کے لئے غروب ہو جائے گا۔
$$$123$$$
گزشتہ دنوں مجھے خواب میں 16 دسمبر 2014ء پشاور آرمی پبلک سکول کے وہ معصوم و لہولہان شہید 132 بچے اور دس پندرہ اسی سکول کا لہولہان اسٹاف نظر آیا میں نے دیکھا کہ وہ کسی حکومت کے خلاف نہیں بلکہ پاکستان کے کروڑوں عوام کے سامنے مظاہرہ کر رہے ہیں کہ ہمارے خون کا حساب کیوں نہیں لیا گیا؟صبح اُٹھا تو اپنے آپ سے گھن آنے لگی جب اخبارات دیکھے کہ جنہوں نے اس حملے کی ذمہ داری نہایت ڈھٹائی سے قبول کی تھی اور ہم نے عوام کو شاید دکھانے کیلئے اور وقتی طور شہیدوں کے والدین اور عوام کے غضب سے بچنے کیلئے انہیں دہشت گردوں کی طویل فہرست میں ڈال دیا ان سے ہمارے اکابرین نجانے کس خوف یا دباؤ سے معاہدہ کر چلے ہیں اور انہیں دہشت گردوں کی فہرست سے نکال دیا ہم نے ان سے بھی معاہدہ کر لیا جنہوں نے دن کی روشنی میں مسکین پولیس اہلکار جو ہماری حفاظت کرتے ہیں انہیں شہید کر دیا۔
$$$123$$$
مولانا معیب نے وزیر اطلاعات فواد چوہدری سے اپنا اس کو برابر کر دیا اگر فواد چوہدری جیسے بہادر لیڈر حکومت میں دس بھی ہوں تو حکومت کی رٹ قائم ہو سکتی ہے اگر پاکستان جیش محمدی پر سے پابندی ہٹاتا تو ہمارا پڑوسی بڑے آنسو بہاتا اور بین الاقوامی اداروں میں آہ و بکا کرتا کہ پاکستان دہشت گردوں کو آزاد کر رہا ہے دراصل پاکستان اتنے مسائل کا شکار ہے کہ لگتا ہے۔
$$$123$$$
حکومت کے ہاتھ پیر پھول چکے ہیں اور کچھ سمجھ نہیں آ رہا کہ معاملات کو کہاں سے پکڑ کر ٹھیک کریں۔
$$$123$$$
ملک کی فکر کم بلکہ آپس کے کرسیوں کے جھگڑے زیادہ ہیں،دہشت گردوں سے بات ہو سکتی ہے مگر پاکستان کے ان سیاستدانوں سے بات نہیں ہو سکتی جنہوں نے عوام سے ووٹ لیا ہے اور اسمبلیوں میں بیٹھے ہیں،یہ بات حقیقت ہے کہ حکومت کا کردار بڑے بھائیوں کا ہوتا ہے اور حکومت کو سب کو لے کر چلنا چاہئے،نجانے حال میں ہونے والے معاہدوں کے بعد ہم FATF کے سامنے کس منہ جائیں گے جو ہماری معیشت کے پیچھے ہاتھ دھو کر پڑی ہے،اہم فیصلوں کا حل اور معروف طریقہ ”صدارتی آرڈینس“ ہر گز نہیں اگر ایسا ہو تو ملک میں صرف صدر اور وزیراعظم کو ہونا چاہئے اربوں روپے کا اسمبلیوں پر خرچ کیوں؟موجودہ تحریک انصاف کی حکومت عوام کیلئے ایک روشنی کی کرن تھی مگر وہ کرن اپنی روشنی نہیں دکھا پا رہی اگر تحریک انصاف کے سمجھدار لوگ سر جوڑ کر سنجیدگی سے نہ بیٹھے تو نقصان حکومت کا نہیں صرف نوجوانوں کیلئے امید کی آخری کرن تحریک انصاف کا ہو گا چونکہ ہمارے ملک میں آج کی اتحادی جماعتیں کئی سالوں سے ہر جماعت کی حکومت کی اتحادی ہیں اس لئے ملک کی مہنگائی کا مسئلہ ہو یا کوئی اور پاکستان کی عوام نے ان اتحادیوں کے منہ سے ایک جملہ نہ سنا ہو گا اگر وہ کچھ بولتے ہیں تو حکومت کی پالیسیوں کو سہارہ نہیں دیتے وہ بھی اسی طرح کا مطالبہ کرتے ہیں جیسے حزب اختلاف ہوں دن رات عوام کو اطمینان دلانے والے سچ یا جھوٹ صرف اور صرف تحریک انصاف کے وزراء،ہی ہیں۔
$$$123$$$
وزیراعظم کو بھی معاملات کا بخوبی علم ہے مگر نجانے حکومت وہ کون ہے کہ وزیراعظم کی ہدایات کے باوجود بھی ذخیرہ اندوزوں پر بلا تفریق ہاتھ ڈالنے کی کوشش نہیں کر رہا اگر سندھ میں دو شوگر فیکٹریاں بند ہیں تو بقول ترجمانوں کے وہ تو ہیں ہی نالائق عوام کو تنگ کرنے والے مگر پنجاب میں ان لوگوں کی فیکٹریاں ہیں جو حکومت کے مزے لے رہی ہیں اور ذخیرہ اندوزی میں بھی اپنا کمال رکھتی ہیں۔
$$$123$$$
وزیراعظم نے کہا کہ عوام پانچ سال بعد ہماری کارکردگی دیکھیں۔
$$$123$$$
”حکومت کا اشاریہ کچھ بتاتا ہے دنیا کے ماہر معاشیات کچھ اور“ ملک میں اگر حکومتی اقدامات کی بنیاد پر پٹرولیم مصنوعات‘بجلی‘گیس‘ ادویات اور یوٹیلٹی سٹورز میں بھی روزمرہ استعمال کی اشیاء کے نرخ بلائے جان بن کر بتدریج نہ بڑھ رہے ہوتے‘مصنوعی مہنگائی مسلط کرنے والے ذخیرہ اندوزوں ‘ناجائز منافع خوروں اور من مانیاں کرنے والے مختلف مافیاز کو ریاستی اتھارٹی بروئے کار لا کر نکیل ڈالی جا چکی ہوتی اور حکومتی اقدامات کی بنیاد پر عوام کو ان کے غربت‘مہنگائی‘بے روزگاری کے مسائل میں فی الواقع ریلیف مل رہا ہوتا اور اسی طرح حکومت اپنے اپوزیشن دور والے دعوؤں کی بنیاد پر آئی ایم ایف کے سامنے ڈٹ کر کھڑی ہوتی اور اس کی شرائط کے عوض قرض کے ٹکڑے لینے پر مجبور نظر نہ آتی۔
$$$123$$$
تحریک انصاف کے 2018ء کے انتخابات سے قبل یہ تو وعدے تھے جنہیں اگر پورا کر لیا جاتا تو حکومت آئندہ 5 برس ہی نہیں بلکہ 15 برس حکومت بھی رہتی جن ممالک سے پاکستان میں ہونے والی مہنگائی کا مقابلہ کیا جاتا ہے،یہ نہیں بتایا جاتا کہ ان میں سے بیشتر کے لوگوں کی فی کس آمدنی پاکستان سے کتنی زیادہ ہے مہنگائی کی عالمی شرح 4 فیصد سے کم ہے جبکہ پاکستان میں 9.8 فیصد ہے یعنی دو گنا سے بھی زیادہ ہے پٹرولیم کے نرخوں میں اضافے سے صنعتی پیداوار سست ہو رہی ہے۔
$$$123$$$
صنعتوں سے گیس پر سبسڈی واپس لی جا رہی ہے۔گیس کی کمی پوری کرنے کیلئے تاریخ کا سب سے مہنگا کارگو خریدنے جانے کی بھی خبریں ہیں۔حکومت یا اداروں کے مرتب کردہ معاشی اشاریے درست ہوں گے ان سے ملک کے روشن مستقبل اور معاشی استحکام کی نوید ملتی ہے مگر لمحہ موجود میں اس سے غریب اور متوسط طبقے کی فکر مندی دور نہیں ہوتی بہتر اشاریوں کی منطق اس وقت غائب ہو جاتی ہے جب لوگ آٹا دال سبزی پھل اور کھانے پینے کی دوسری اشیاء خریدنے دکانوں پر جاتے ہیں اور پتہ چلتا ہے کہ جتنے پیسے ان کی جیب میں ہیں ان سے تو ضرورت کی آدھی چیزیں بھی نہیں خریدی جا سکتیں،روزگار کے مواقع بڑھائے اور ضروری اشیاء کے نرخ عام آدمی کی رسائی میں رکھنے کی تدابیر اختیار کرے۔
$$$123$$$
حزب اختلاف کی صورتحال یہ ہے بجائے اس کے لیڈر آگے ہو اور عوام پیچھے ان کی صورتحال یہ ہے کہ عوام آگے اور لیڈر پیچھے۔
$$$123$$$
پاکستان بھر میں ”کورونا“ کے بعد اب ”ڈینگی“ کی وباء نے شدت اختیار کرنے روز بروز متاثرہ مریضوں کی تعداد میں خوفناک اضافہ ہوتا جا رہا ہے جس کا اندازہ اس امر سے بخوبی لگایا جا سکتا ہے کہ صوبہ بھر کے ہسپتالوں میں مختص وارڈز میں جگہ نہ ہونے کے برابر جبکہ اوپر سے ستم ظریفی یہ بھی کہ مارکیٹ میں ”پیناڈول“ گولی کی قلت پیدا ہو گئی ہے یہی وجہ ہے کہ شہری اپنے پیاروں کا علاج گھر پر ہی کرنے کو ترجیح دے رہے ہیں۔
$$$123$$$
حکومت ”کورونا“ اور ”ڈینگی“ پر قابو پانے،مریضوں کے علاج کو یقینی بنانے کیلئے تمام وسائل بروئے کار لا رہی ہے۔صوبائی وزیر صحت ڈاکٹر یاسمین راشد کی ہدایت پر لاہور سمیت صوبہ بھر میں مریضوں کی بڑھتی ہوئی غیر معمولی تعداد کے پیش نظر تمام چھوٹے بڑے ہسپتالوں میں علاج کے انتظامات بڑھا کر وارڈز اور بستروں کی تعداد میں اضافہ کرکے ڈاکٹرز اور عملہ کی چھٹیاں منسوخ کر دی گئی ہیں۔
$$$123$$$
پنجاب کے تمام اضلاع کے ڈی سی اور ہیلتھ حکام کو الرٹ جاری کیا گیا ہے کہ وہ ہسپتالوں میں ڈینگی کے مریضوں کو سہولیات دینے کے انتظامات کی خود نگرانی کریں اس معاملہ میں کسی قسم کی لاپرواہی پر سخت کارروائی عمل میں لائی جائے گی اس لئے شہریوں سے اپیل کی جا رہی ہے کہ وہ خود بھی احتیاطی تدابیر پر عمل کرتے ہوئے اپنا خیال رکھیں کیونکہ ڈینگی صاف پانی میں جمع لاروا کی موجودگی میں پرورش پا رہا ہے۔
$$$123$$$
ڈینگی بخار دنیا بھر میں مچھروں سے سب سے زیادہ تیزی سے پھیلنے والا مرض ہے اور یہ 4 اقسام کے وائرسز کا نتیجہ ہوتا ہے۔ایک تخمینے کے مطابق دنیا بھر میں ہر سال 40 کروڑ افراد کو ڈینگی انفیکشنز کا سامنا ہوتا ہے جن میں سے 9 کروڑ 60 لاکھ افراد بیمار ہوتے ہیں۔
$$$123$$$
ڈینگی بخار مچھروں کی ایک قسم Aedes کے کاٹنے سے ہوتا ہے جو خود ڈینگی وائرس سے متثر ہوتا ہے اور کاٹنے کے بعد خون میں وائرس کو منتقل کر دیتا ہے مگر یہ بیماری ایک سے دوسرے فرد میں براہ راست نہیں پھیل سکتی،اس کی علامات عموماً بیمار ہونے کے بعد 4 سے 6 دن میں ظاہر ہوتی ہیں اور اکثر 10 دن تک برقرار رہتی ہیں،اچانک تیز بخار،شدید سر درد،آنکھوں کے پیچھے درد،جوڑوں اور مسلز میں شدید تکلیف،تھکاوٹ،قے،متلی،جلد پر خارش (جو بخار ہونے کے بعد 2 سے 5 دن میں ہوتی ہے) خون کا معمولی اخراج (ناک،مسوڑوں سے یا آسانی سے خراشیں پڑنا) قابل ذکر علامات ہیں اکثر اوقات ان کی شدت معمولی ہوتی ہے اور انہیں فلو یا کسی اور وائرل انفیکشن کا نتیجہ بھی سمجھ لیا جاتا ہے چھوٹے بچوں اور ایسے افراد جو پہلے ڈینگی سے متاثر نہ ہوئے ہوں ان میں بیماری کی شدت زیادہ عمر کے بچوں اور بالغ افراد کے مقابلے میں معمولی ہوتی ہے مگر سنگین مسائل کا خطرہ ہر مریض میں ہو سکتا ہے جیسے ڈینگی ہیمرج بخار جو بہت تیز بخار کی ایک پیچیدگی ہے،لمفی اور خون کی شریانوں کو نقصان پہنچنا،ناک اور مسوڑوں سے خون بہنا،جگر بڑھ جانا اور گردشی نظام فیل ہونا۔
$$$123$$$
ترجمان محکمہ صحت کے مطابق گزشتہ سیزن میں راولپنڈی ڈینگی کا مرکز بنا تھا لیکن اس بار لاہور بنا ہے ایسا کیوں ہوا اس کی تحقیقات کی جا رہی ہیں،یہ بھی ایک اٹل حقیقت ہے کہ اس کٹھن صورتحال سے نمٹنا حکومت کے لئے کسی چیلنج سے کم نہیں لیکن پھر بھی وزیر اعلیٰ پنجاب عثمان بزدار نے موجودہ نازک حالات کو مدنظر رکھتے ہوئے ڈینگی پر کنٹرول کرنے کیلئے انتظامیہ کو سخت اقدامات کرنے کا حکم دیا ہے۔
$$$123$$$
محکمہ صحت کی ٹیم کمرشل عمارتوں،پلازوں،پلاٹوں اور دیگر کھلی جگہوں پر خصوصی سکریننگ کرکے لاروا تلف کرے گی۔
$$$123$$$
کمشنر ڈاکٹر ارشاد احمد نے ایوان صنعت و تجارت کے صدر خواجہ محمد حسین کی قیادت میں آنے والے ایک وفد سے ملاقات کی اور یہ باور کرایا کہ شہر میں تجاوزات کے خاتمے کیلئے زوننگ پالیسی مرتب کر رہے ہیں۔تجاوزات مافیا کے خلاف کریک ڈاؤن ناجائز تعمیرات مسمار جبکہ قبضہ گروپوں کو گرفتار کرنے کے ساتھ ساتھ جرمانے بھی کئے جا رہے ہیں۔
$$$123$$$
میوزیم کا ٹینڈر پراسیس مکمل ہو چکا ہے،ورک آڈر جلد جاری کر دئیے جائیں گے۔قلعہ پر مزارات کے اطراف پارکوں کی اپ گریڈ ایشن کا کام جاری ہے۔ایوان صنعت و تجارت کے وفد نے ”ڈینگی“ اور ”کورونا“ کنٹرول بارے انتظامی اقدامات کو سراہتے ہوئے کہا ہے کہ حکومت پالیسیوں کی وجہ سے ٹیکسٹائل انڈسٹری کو فروغ اور برآمدات میں اضافہ ہوا۔عالمی منڈیوں میں قیمتوں کا اُتار چڑھاؤ پاکستانی معیشت پر اثر انداز ہوتا ہے۔
$$$123$$$
ملتان کی تہذیب و ثقافت کی ترویج کیلئے سنٹر آف ایکسیلنس کا قیام ناگزیر ہے،وفد میں سینئر نائب صدر سہیل طفیل،نائب صدر نوید چغتائی،سابق سینئر نائب صدر سید افتخار علی شاہ،میاں بختاور تنویر شیخ اور سیکرٹری جنرل محمد شفیق شامل تھے۔ڈپٹی کمشنر نے کہا ہے کہ شہر اولیاء کی خوبصورتی اور تاریخی اہمیت اجاگر کرنا مشن ہے۔بزنس کمیونٹی کے تعاون سے مختلف چوکوں اور گرین بیلٹس کو دیدہ زیب بنائیں گے۔
$$$123$$$
صفائی اور تجاوزات کے خاتمے کیلئے محکوموں کو ٹاسک دے دیا ہے۔بابر چوک (وہاڑی روڈ) اور ایس پی چوک پر یادگاروں کی تعمیر شروع ہے،لیڈیز پارک گلگشت،مدنی اور شاہ شمس پارک کی اپ گریڈ ایشن بھی اختتامی مراحل میں داخل ہو گئی ہے،میٹرو روٹ کے پلرز پر ملتانی ثقافت سے مزین ڈیزائننگ کا بھی آغاز کر دیا گیا۔سیکرٹری تعلیم جنوبی پنجاب ڈاکٹر احتشام انور کی ہدایت پر سکول اولمپکس کا باقاعدہ افتتاح ہو چکا ہے اس سلسلے میں ایک مشعل بردار ریلی نکالی گئی،مختلف اضلاع میں کھیلے جانے والے مقابلوں میں فٹ بال،ہاکی،بیڈمنٹن شامل ہیں۔
$$$123$$$
طلبا کا ہاکی کھیل ڈیرہ غازی خان جبکہ طالبات کا ہاکی میچ بہاولپور میں کھیلا جائے جبکہ فٹ بال کے میچز ملتان میں کھیلے جائیں گے۔اس موقع پر سی ای او ملتان شمشیر خان نے کہا کہ کھیلوں سے طلبہ کی نشوونما ہوتی ہے۔
$$$123$$$
وزیر اعظم عمران خان ولی عہد شہزادہ محمد بن سلمان کی دعوت پر ”مڈمل ایسٹ گرین انیشیٹو“ MGI کے سربراہی اجلاس میں شرکت کیلئے پہنچے،معاشی طور پر بدحال ملک کا وزیر اعظم جب کسی دوست اور امیر ملک کا دورہ کرتا ہے تو اس کی عوام کو امیدیں وابستہ ہو جاتی ہیں کہ معاشی ریلیف کیلئے کوئی امداد آئے گی،خاص طور پر سعودی عرب کی لازوال دوستی سے پاکستانی عوام کو بہت امیدیں وابستہ ہوتی ہیں اور سعودی عرب ہمیشہ پاکستان اور پاکستانی عوام کی امیدوں پر بڑے بھائی کی حیثیت میں پورا بھی اُترتا ہے۔
$$$123$$$
پاکستان کے عوام کی امیدوں اور پاکستان کے معاشی حالات کے پیش نظر سعودی حکومت نے ایک مرتبہ پھر وزیر اعظم کے دورہ سعودی عرب سے پاکستان واپسی کے دوسرے روز ایک مرتبہ پھر 4.2 billion $ کے امدادی پیکج کا اعلان کیا جس میں 1.2 billion $ موٴخر ادائیگی پر تیل اور 3 billion $ پاکستان کی ادائیگیوں کو بہتر بنانے کیلئے بنک ڈپازٹ دینے کا اعلان کیاہے۔
$$$123$$$
سعودی عرب نے موجودہ حکومت کے اقتدار سنبھالنے کے بعد بھی دیگر ممالک کی طرح بنک ڈپازٹ دیئے تھے۔
$$$123$$$
سمجھدار لوگوں کی یہ کوشش ہونی چاہئے کہ جب دوست ممالک معیشت کو سہارہ دینے کیلئے مالی تعاون کریں تو ہماری پوری توجہ معیشت کی بحالی پر ہونا چاہئے مگر بدقسمتی سے ہماری معیشت جہاں 3 سال قبل کھڑی تھی آج اس سے بدتر حالت میں ہے۔3 سال کے دوران 3 وزیر خزانہ تبدیل ہونے کے بعد بھی کوئی اللہ دین کا چراغ نہ لا سکا۔یہ بات ذہن میں رکھنے کی ضرورت ہے کہ اب اللہ دین کا چراغ کا زمانہ نہیں عمل کا زمانہ ہے۔
$$$123$$$
وزراء خزانہ نے بھی ہر آنے والی حکومت کی طرح معیشت کو مثبت ہو جانے کے دعوے کئے اور اپنی تعیناتی کے چند ماہ بعد ڈھیر ہو کر آئی ایم ایف کا شکار ہو گئے،بقول موجودہ حکومت کے سابقہ حکومتیں تو کرپٹ تھیں لہٰذا معیشت کو سدھارنے کیلئے بہت وقت ہے۔معیشت کے سدھارے والوں کا جب یہ حال ہو کہ ایک ذمہ دار شخص مضحکہ خیز بیان دیتا ہے۔ڈالر مہنگا ہونے اور روپے سستا ہونے پر بیرون ملک پاکستانیوں کو فائدہ ہوتا ہے تو کیا کہا جائے؟
$$$123$$$
روپے سستا ہونے پر پاکستانی روپے کی بوری بھر کر مارکیٹ میں روزمرہ کی اشیاء خریدنے کیلئے 20 روپے کا انڈا،دو ہزار روپے کلو گوشت اور کئی گناء بڑھی قیمت پرآٹا،چینی، دال خریدے گا،تو بوری میں بھرے بے قیمت روپے کی کیا حیثیت ہے۔
$$$123$$$
اس پر بے روزگاری اپنی جگہ وزیر اعظم عمران خان اپنے ملک میں سرمایہ کاری کیلئے بیرون ملک سرمایہ کاروں کو ہمیشہ ترغیب دی ہے،بیرون ملک سے سرمایہ کاروں کو جہاں سفارتکاروں کی ذمہ داری ہے وہیں ملک کے اندرونی حالات،غیر ملکی سرمایہ کاروں کے سرمایہ کا تحفظ اور اپنی پالیسیوں سے بیرون ملک سرمایہ کار کو فائدہ پہنچانا تاکہ زیادہ سے زیادہ سرمایہ کار پاکستان کا رُخ کریں اس کے حکومتی سرمایہ کاروں کیلئے بہترین مثبت پالیسیوں کے ساتھ ساتھ اندرون ملک امن و امان کی صورتحال اور حکومتی رٹ کی اشد ضرورت ہے۔
$$$123$$$
وزیر اعظم نے اپنے خطاب میں سعودی عرب کے ساتھ پاکستان کے دیرینہ گہرے برادرانہ تعلقات کا اعادہ کرتے ہوئے وزیر اعظم نے خادم الحرمین الشریفین کی کے لئے پاکستانیوں کی عقیدت اور ہر موڑ پر سعودی عرب کی جانب سے پاکستان کے ساتھ بھرپور تعاون پر اظہار تشکر کیا۔
$$$123$$$
وزیر اعظم نے کہا کہ پاکستان اپنی سلامتی،خود مختاری اور علاقائی سالمیت کو لاحق کسی بھی خطرے کے خلاف ہمیشہ سعودی عرب کے ساتھ کھڑا رہے گا۔
$$$123$$$
وزیر اعظم نے اقتصادی تعلقات کو مضبوط بنانے کے لئے نجی شعبے کو شامل کرنے کی اہمیت پر زور دیا۔انہوں نے امید ظاہر کی کہ دونوں ممالک کے نجی شعبے تجارت،کاروبار اور سرمایہ کاری کے شعبوں میں ناقابل استعمال صلاحیتوں کا ادراک کرنے کے لئے قریبی اور خوشگوار دو طرفہ تعلقات سے بھرپور فائدہ اُٹھائیں گے۔وزیر اعظم نے اس بات پر زور دیا کہ پاکستان نے 220 ملین سے زیادہ کی ایک مضبوط اور بڑی کنزیومر مارکیٹ کی پیشکش کی ہے جس میں مسلسل توسیع ہوتی ہے۔
$$$123$$$
وزیر اعظم عمران خان نے حکومت پاکستان کی لبرل اور سرمایہ کار دوست پالیسیوں پر روشنی ڈالی دوران دورہ سعودی عرب مڈل ایسٹ گرین MGI کے دوران وزیر اعظم عمران خان ولی عہد شہزادہ محمد بن سلمان بن عبدالعزیز السعود سے ملاقات کی۔وزیر اعظم نے مملکت کی ترقی و پیشرفت میں خادم الحرمین شریفین سلمان بن عبدالعزیز کی قیادت کو خراج تحسین پیش کیا۔
$$$123$$$
انہوں نے سعودی وژن 2030ء کے لئے ولی عہد شہزادہ محمد بن سلمان کی تعریف کی جس کا مقصد 21 ویں صدی میں مملکت کی سماجی و اقتصادی ترقی کو تبدیل کرنا ہے۔وزیر اعظم کے دورہ کے دوران پاکستان کے ماسٹر میڈیا میں اپنی اپنی مرضی کی افواہیں بھی جنم لیتی رہیں جبکہ وزیر اعظم کی بیرون ملک سعودی عرب جیسے اہم ملک کے دورے کے دوران میڈیا ان چیزوں پر روشنی ڈالے جس میں وزیر اعظم کے ہاتھ مضبوط ہوں،بیرون ملک دورے کے دوران میزبان ملک اس بات پر فخر کرے کہ وہ ایک مضبوط شخص سے بات کر رہا ہے(حکومت،وزیر اعظم کوئی بھی ہو) وزیر اعظم کی نمائندگی پاکستان اور 22 کروڑ عوام کی نمائندگی ہوتی ہے دیگر خبروں کے علاوہ سفیر کی تبدیلی پر قیاس آرائیوں کی چاہے خبریں صحیح بھی ہوں اگر وزارت خارجہ یا وزارت اطلاعات فوری طور پر صحیح بات میڈیا کے سامنے رکھ دے تو میڈیا کو بھی صرف مثبت خبر چلانے کا وقت ملے مگر افسوسناک حد تک وزارت خارجہ اس کے پاکستان اور بیرون ملک سفراء،قونصل جنرلز،وزارت اطلاعات سے منسلک لوگ خبروں کو ایسے دبا کر رکھتے ہیں جیسے کوئی مسئلہ سفیر کی تبدیلی کا نہیں بلکہ کوئی ایٹمی مسئلہ ہے یہ صورتحال افواہیں اور تحفظات کو جنم لیتی ہیں۔
$$$123$$$
وفاقی شریعت عدالت نے خوفناک لڑائی جھگڑوں میں بدلِ صلح کے طور پر غیر شادی شدہ عورت کا رشتہ دینے کی بھیانک رسم ونی یا سوارہ کو غیر اسلامی قرار دے دیا ہے،چیف جسٹس محمد نور مسکانزئی کی سربراہی میں جسٹس ڈاکٹر سید محمد انور اور جسٹس خادم حسین ایم شیخ پر مشتمل فل بنچ نے سوموار کے روز سکینہ بی بی وغیرہ کی اس حوالے سے دائر کی گئی شرعی درخواستوں کی سماعت مکمل ہونے کے بعد قرار دیا ہے کہ سوارہ کی رسم اسلامی تعلیمات کے منافی ہے،فاضل عدالت نے مزید قرار دیا ہے کہ قرآنی آیات اور احادیث نبوی صلی اللہ علیہ وآلہ وسلم کی روشنی میں یہ رسم،جو ملک کے مختلف علاقوں میں مختلف ناموں سے رائج ہے،قطعاً غیر اسلامی اور قرآن و سنت کی تعلیمات کے خلاف ہے،عدالت نے وضاحت کی ہے کہ اس رسم کے خلاف اسلام ہونے پر جمہور علما کا اجماع ہے،واضح رہے کہ سوارہ کی رسم جس میں عورت کو بدلِ صلح کے طور پر دیا جاتا ہے اور پاکستان کے مختلف علاقوں میں مختلف ناموں سے رائج چلا آ رہا ہے،حکومت نے تعزیرات پاکستان کی مختلف دفعات کے تحت اس رسم کو قابل تعزیر جرم قرار دیا ہوا ہے لیکن پھر بھی ملک کے مختلف علاقوں میں یہ رواج موجود ہے،اس رسم کو پنجاب میں ونی جبکہ سرحد میں سوارہ کہا جاتا ہے۔
$$$123$$$
وفاقی شرعی عدالت کے چیف جسٹس نور محمد مسکانزئی کی سربراہی میں جسٹس ڈاکٹر سید محمد انور اور جسٹس خادم حسین ایم شیخ پر مشتمل فل بنچ نے ریمارکس دیے کہ ”کم عمر لڑکی کو دے کر تنازعات حل کرنے کی روایت اسلامی احکامات کے خلاف ہے۔“
$$$123$$$
وفاقی شرعی عدالت میں جیورسٹ کونسل ڈاکٹر محمد اسلم خاکی کا کہنا تھا کہ ونی،خواتین کے کم و بیش چار بنیادی حقوق کی خلاف ورزی ہے۔
$$$123$$$
ان کے مطابق ملزم خاندان کی جانب سے دی جانے والی لڑکی کے ساتھ متعصبانہ سلوک کیا جاتا ہے جبکہ متعدد کیسز میں انہیں بنیادی سہولیات سے بھی محروم کر دیا جاتا ہے۔انہوں نے کہا کہ دوسری بات یہ ہے کہ ان لڑکیوں کی شادی ان کی مرضی کے بغیر کسی بھی شخص سے کر دی جاتی ہے اور تیسرا مسئلہ یہ کہ وہ مہر کی حقدار ہوتی ہیں نہ ہی شادی کو ختم کرنے کے لئے خلع کی قانونی درخواست دائر کر سکتی ہیں۔
$$$123$$$
ڈاکٹر محمد اسلم خاکی کا مزید کہنا تھا کہ قتل کے کیس کو حل کرنے کا قانونی طریقہ دیت یا خون بہا کی رقم ہے جو اسلام میں بھی قابل قبول ہے۔تاہم روایتی نظام میں تنازعات کو حل کرنے کیلئے ونی یا سوارہ کو جائز سمجھا جاتا ہے لیکن علما اسے غیر اسلامی قرار دیتے ہیں۔
$$$123$$$
واضح رہے سوارہ جیسی قبیح رسم میں تنازعات ختم کرنے کے لئے تلافی کے طور پر لڑکیاں اور اکثر کم سن بچیوں کی شادی کر دی جاتی ہے یا انہیں متاثرہ خاندان کو بطور غلام دے دیا جاتا ہے۔
$$$123$$$
ایسا اکثر قتل کے کیس میں کیا جاتا ہے۔یہ بغیر رضا مندی یا کم عمری میں شادی کی قسم ہے۔سزا کا یہ فیصلہ قبائلی عمائدین کی کونسل کی جانب سے کیا جاتا ہے جسے جرگہ کہتے ہیں۔درخواست گزار نے ونی کے رواج کو متعدد وجوہات کی بنا پر چیلنج کیا تھا۔درخواست کے مطابق تنازعات کے حل کے لئے جرگوں یا پنچایت میں دی جانے والی یہ سزائیں،خواتین یا کمسن لڑکیوں کے بنیادی حقوق کے خلاف ہیں۔
$$$123$$$
درخواست گزار نے کہا کہ جرگہ یا پنچایت’بدلِ صلح‘ کے تصور کو غلط سمجھتے ہیں اور یہاں مسئلے کو حل کرنے کے لئے تلافی کے طور پر کم عمر لڑکیاں متاثرہ خاندان کے حوالے کر دی جاتی ہیں۔درخواست گزار نے عدالت سے استدعا کی کہ اس رواج کو غیر قانونی قرار دیا جائے۔حالانکہ اسلامی تعلیمات کے مطابق عورت کو کبھی مرد سے کم تر نہیں سمجھا گیا۔جہاں مرد کو تعلیم کا حق ہے حاصل ہے وہیں عورت کو بھی ہے۔
$$$123$$$
گوکہ عورت مرد کے شانہ بشانہ کام کر رہی ہے لیکن پھر بھی اسے وہ عزت اور مقام حاصل نہیں ہے۔آج کے دور میں بھی ہمارے ہاں عورتوں کو ونی کر دیا جاتا ہے۔
$$$123$$$
ونی ایک ایسی رسم ہے جس میں اگر کوئی شخص کسی کا قتل کر دے تو وہ اپنا قتل معاف کروانے کیلئے اپنی بہن یا بیٹی کو ونی کر دیتا ہے۔یہ رسم اُن علاقوں میں موجود ہے جہاں تعلیم اور شعور کی کمی ہے۔
$$$123$$$
اسلام میں کہیں ایسا حکم نہیں ہے اور نہ ہی ایسا کوئی قانون ہے۔آج بھی عورتیں اپنے بھائی اور باپ کی غلطیوں پر قربان کی جا رہی ہیں۔حکومت کو اس فرسودہ رسومات کے خاتمے اور خواتین کے حقوق کے تحفظ کیلئے سخت اقدامات کرنے چاہئیں۔اکیسویں صدی کے ترقی یافتہ دور میں جہاں ایک طرف انٹرنیٹ اور ٹیکنالوجی کے ذریعے دور افتادہ علاقوں سے معیشت اور کاروبار کی باتیں کی جا رہی ہیں تو وہاں جنوبی پنجاب کی بیٹیاں آج بھی ونی یا سوارہ جیسی فرسودہ رسومات کی بھینٹ چڑھ رہی ہیں۔
$$$123$$$
قانون تعزیرات پاکستان کی شق 310 اے کے تحت ونی ایک سنگین جرم ہے جس کی سزا تین سے دس سال مقرر ہے۔مگر بدقسمتی سے جنوبی پنجاب میں ونی جیسی فرسودہ رسومات کے تحت بے دردی سے کم عمر لڑکیوں کو جسمانی حوس کا نشانہ بنا کر ان کی زندگیاں تباہ کی جا رہی ہیں اور قانون اور عوام کے رکھوالے دونوں خواب خرگوش کے مزے اُڑا رہے ہیں۔
$$$123$$$
پاکستان میں جرگہ یا پنچایت کی طرف سے صدیوں سے رائج سوارہ یا ونی ایک فرسودہ رسم ہے،جس کے مطابق دو خاندانوں یا قبیلوں میں لڑائی جھگڑے یا قتل کے بدلے صلح کی خاطر رقوم،جائیداد نہ ہونے کی صورت میں بطور جرمانہ لڑکیوں کو متاثرہ فرد یا خاندان کو دے دیا جاتا ہے،پھر اس خاندان کی مرضی وہ ان لڑکیوں سے جو سلوک کرے۔
$$$123$$$
تحقیق سے معلوم ہوتا ہے کہ ملک کے اندر کمزور عدالتی نظام اور انصاف کا حصول ناممکن ہونے کی وجہ سے لوگ عدالتوں کی بجائے ان جرگوں یا پنچایت کو ترجیح دیتے ہیں جس میں انہیں انصاف فوری اور مرضی کا مل جاتا ہے۔ونی کی بھینٹ چڑھنے والی بچیاں زیادہ تر کم عمر ہی ہوتی ہیں جن کا تعلق غریب گھرانوں سے ہوتا ہے۔دراصل ان غریب والدین کے پاس نقصان پورا کرنے کے لئے نقد رقم نہیں ہوتی جس کی وجہ سے وہ اپنی بچیوں کو ونی کی بھینٹ چڑھا دیتے ہیں۔
$$$123$$$
بعض اوقات تو پیٹ میں پرورش پانے والی بچی کو بھی ونی کر دیا جاتا ہے۔جبکہ بعض کیسز میں والدین نہیں چاہتے کہ ان کی بچیاں ونی کر دی جائیں لیکن جرگے کے بے جا دباؤ کے پیش نظر متاثرین جرگہ خاموشی سے جرم کے دلدل میں کودنے پر مجبور ہو جاتے ہیں۔اکثر کیسز میں تو ونی قرار دی گئی لڑکیاں جنسی تسکین کیلئے بڑی عمر کے مردوں سے بیاہ دی جاتی ہیں۔
$$$123$$$
سپریم کورٹ نے بالآخر ایک ہفتے کے اندر،اندر نسلہ ٹاور کی فلک فوس عمارت کو بارودی مواد کے دھماکے سے گرانے کا حتمی حکم صادر کر دیا ہے۔یوں نسلہ ٹاور کو مسمار ہونے سے بچانے کی آخری ”قانونی اُمید“ بھی دم توڑ گئی۔یاد رہے کہ نسلہ ٹاور کراچی شہر کی ان تجارتی و رہائشی عمارات میں سے ایک ہے جسے قبضہ مافیا نے حکومتی اداروں کی ساز باز سے غیر قانونی طور پر تعمیر کیا تھا۔
$$$123$$$
نسلہ ٹاور گزشتہ 40 برس میں کراچی میں ہونے والی چائنہ کٹنگ کے سبب وجود میں آنے والی عمارات میں سب سے نمایاں اور بدترین مثال ہے شاید یہ ہی وجہ ہے کہ سپریم کورٹ نسلہ ٹاور کو بہرصورت مسمار کروا کر ایک عبرتناک مثال بنانا چاہتی ہے ان لوگوں کے لئے جو اس طرح کے غیر قانونی رہائشی و تجارتی منصوبے بناتے ہیں جبکہ ساتھ ہی ان لالچی لوگوں کو بھی سبق سکھانا چاہتے ہے جو بلا سوچے سمجھے اس قبیل کے غیر قانونی منصوبوں میں سرمایہ کاری کرنے کیلئے فوری طور پر آمادہ ہو جاتے ہیں بظاہر نسلہ ٹاور کو گرانے کا فیصلہ انتہائی سخت ”قانونی فیصلہ“ لگتا ہے خاص طور پر اس وقت ،جب اس عمارت میں 40 ہنستے بستے خاندان بھی رہائش پذیر ہوں لیکن اگر بادی النظر میں جائزہ لیا جائے تو معلوم ہو گا کہ سپریم کورٹ نے نسلہ ٹاور کو زمین بوس کرنے کا فیصلہ جاری کرکے بالکل ایک راست قانونی اقدام اُٹھایا ہے کیونکہ اگر سپریم کورٹ اس عمارت میں آباد رہائش پذیر خاندانوں کی بے سر و سامانی کا لحاظ کرتے ہوئے نسلہ ٹاور کو گرانے کے فیصلے سے ذرا سا بھی پیچھے ہٹتے تو پھر اسے کراچی شہر میں موجود دیگر غیر قانونی عمارتوں کی مسماری سے بھی کئی قدم پیچھے ہٹنا پڑتا یعنی قبضہ مافیا نسلہ ٹاور کو مستقبل میں اپنے لئے ایک جواز،یا بہانہ بنا کر اپنی دیگر غیر قانونی تجاوزات کو بھی قانونی بنوانے کیلئے جوق در جوق عدالتوں کا دروازہ کھٹکھٹانے نکل پڑتے۔
$$$123$$$
ایک عام تاثر یہ بھی پایا جاتا ہے کہ نسلہ ٹاور کو گرانے سے بچانے کے لئے سب سے زیادہ متحرک بھی قبضہ مافیا ہی ہے جس کی روزاول سے ہی یہ کوشش رہی ہے کہ کسی طرح نسلہ ٹاور کے رہائشیوں کے بے گھر ہونے کا میڈیا میں شور و غوغا کرکے سپریم کورٹ سے نسلہ ٹاور کو قانونی طور پر بدستور اپنی برقرار رکھنے کا فیصلہ حاصل کر لیا جائے،دلچسپ بات یہ ہے کہ سپریم کورٹ نے نسلہ ٹاور کو گرانے کا واضح اور آخری حکم نامہ جاری کرکے قبضہ مافیا کا سارا مذموم منصوبہ چوپٹ کرکے رکھ دیا ہے جہاں تک نسلہ ٹاور کے رہائشیوں کے بے گھر یا بے چھت ہونے کا مسئلہ ہے تو اس کیلئے سپریم کورٹ نے حکومت سندھ کو پابند کیا ہے کہ نسلہ ٹاور میں آباد تمام خاندانوں کو نسلہ ٹاور کے مالکان سے ان کی رقوم کی واپسی فوری طور پر یقینی بنائے اور انہیں متبادل اور بہتر رہائش کی سہولیات فراہم کرنے کیلئے کوئی بندوبست فرمایا جائے یقینا نسلہ ٹاور میں برس ہا برس سے رہائش پذیر افراد کیلئے اچانک سے کسی نئی اور متبادل جگہ پر آباد ہونا ایک مشکل اور کٹھن کام تو ہو گا،مگر اگر ان باہمت اور حوصلہ مند افراد نے سپریم کورٹ کے فیصلہ کی مکمل پاسداری کی تو عین ممکن ہے کہ ان کے آج اُٹھائے گئے اس مشکلات بھرے اقدام کی بدولت کل نجانے کتنے خاندان نسلہ ٹاور جیسی غیر قانونی عمارتوں سے اچانک بے گھر اور بے دخل ہونے کے عذاب اور دکھ سے ہمیشہ ہمیشہ کیلئے محفوظ و مامون ہو جائیں گے۔
$$$123$$$
قبضہ مافیا اور چائنا کٹنگ کرنے والوں کا تمام تر کاروبار چل ہی ان لوگوں کی وجہ سے رہا ہے جو یہ سوچ کر غیر قانونی اور تجاوزات پر بننے والی رہائشی و تجارتی سکیموں میں اپنی عمر بھر کی جمع پونجی سرمایہ کاری کی آگ میں جھونک دیتے ہیں کہ ”پاکستان میں تو سب چلتا ہے“۔نسلہ ٹاور کے گرائے جانے کے بعد کم از کم عام آدمی کو تو یہ پیغام ضرور جا سکے گا کہ ”اس ملک میں غیر قانونی طور پر بنایا گیا ہوا بہت کچھ گرایا بھی جا سکتا ہے“ جب قبضہ مافیا اور چائنہ کٹنگ کرنے والوں کو غیر قانونی پلاٹ،تجارتی دکانیں اور رہائشی عمارتیں خریدنے والے ہی نہیں ملیں گے تو تب ہی ان کا دھندا صحیح معنوں میں مندا ہو گا۔
$$$123$$$
علاوہ ازیں غیر قانونی تجاوزات کی مسماری سے قبضہ مافیا اور ان کے سہولت کاروں کی زبردست حوصلہ شکنی بھی ہو گی جب یہ طے ہو گیا کہ سپریم کورٹ کے حکم روشنی میں نسلہ ٹاور کی مسماری سے ہماری آنے والی نسلوں کو خاطر خواہ فائدہ ہونے کا قوی امکان ہے تو یہاں اب اہم ترین سوال یہ پیدا ہوتا ہے کہ کیا نسلہ ٹاور کو کنٹرول بلاسٹنگ کے ذریعے مسمار کیا جا سکتا ہے؟جیسا کہ سپریم کورٹ نے اپنے حکم نامے میں ہدایت جاری کی ہے اس حوالے سے زیادہ تر ماہرین کی رائے یہ ہے کہ ”نسلہ ٹاور کو ہارودی مواد کے دھماکے سے اُرانا عین ممکن ہے اور بلند و بالا عمارت کو بلاسٹ کے ذریعے گرانے کی ٹیکنالوجی کو کنٹرولڈ ڈیمولیشن یا امپلوشن کہتے ہیں۔
$$$123$$$
اس ٹیکنالوجی میں دھماکا خیر مواد کو عمارت کے ہیم،پلرز اور سلیب کے ساتھ خاص ترتیب اور مقدار میں نصب کیا جاتا ہے جس کے بعد دھماکا خیز مواد ترتیب دار مرحلے کے ساتھ پھاڑا جاتا ہے اس سائنسی عمل کے ذریعے عمارت کو دھماکے سے ایکسپلوڈ نہیں بلکہ امپلوڈ کیا جاتا ہے“۔
$$$123$$$
یاد رہے کہ ایکسپلوڈ ہونے والی عمارت کا ملبہ چاروں طرف دور،دور تک بکھر جاتا ہے اس کے مقابلہ میں امپلوڈ کی جانے والی عمارت سیدھی نیچے کی جانب آتی ہے اور اس کا ملبہ بھی اِدھر اُدھر زیادہ دور تک نہیں بکھرتا۔
$$$123$$$
پاکستان میں کنٹرول بلاسٹنگ کی اجازت ایف ڈبلیو او کے پاس ہے۔ایف ڈبلیو او پاکستان کے سب سے بڑے شہر کراچی میں ٹرک ڈرائیورز اور پاکستانی فوج کے زیر انتظام کام کرنے والا ایک بڑا تعمیراتی ادارہ ہے۔سپریم کورٹ کے حکم کی تکمیل کیلئے ایف ڈبلیو او کی خدمات لی جا سکتی ہیں کیونکہ ماضی میں ایف ڈبلیو او،نادرن بائی پاس کی کنٹرول بلاسٹنگ کا تجربہ انتہائی کامیابی کے ساتھ انجام دے چکا ہے دوسری جانب ہم یہ بھی توقع کرتے ہیں کہ سپریم کورٹ اس کیس کی آئندہ کی سماعتوں میں نسلہ ٹاور کے متاثرین کو اُن کی ڈوبی ہوئی رقوم دلوانے کیلئے سندھ حکومت پر خصوصی نظر رکھے گی کیونکہ نسلہ ٹاور جیسی عمارات کی تعمیر میں ایک بڑا بہت کردار ماضی کی تمام صوبائی حکومتوں کا بھی رہا ہے اور ویسے بھی گزشتہ 40 برس میں پیپلز پارٹی کو دیگر جماعتوں کے مقابلے میں سب سے زیادہ سندھ پر حکومت کرنے کا موقع ملا ہے اس لئے وزیر اعلیٰ سندھ سید مراد علی شاہ کی بنیادی ذمہ داری بنتی ہے کہ وہ نسلہ ٹاور کے متاثرین کی دامنے،درمے،سخنے پوری انتظامی دل جمعی کے ساتھ دلجوئی فرمائیں۔
$$$123$$$
نسلہ ٹاور کے متاثرین کیلئے سندھ حکومت بہت کچھ کر سکتی ہے اگر کرنا چاہے تو․․․۔
$$$123$$$
ڈاکٹر سید محمد عظیم شاہ بُخاری
$$$123$$$
 بچپن سے ہی ریلوے کے یادگار دور کو قریب سے دیکھا ہے اور شاید اسی وجہ سے ٹرینیں اور ریلوےاسٹیشن مجھے بہت مسحور کن لگتے ہیں۔
$$$123$$$
ٹرین کی آواز اور اس کے ہارن میں بھی ایک کشش سی محسوس ہوتی ہے۔ خالی مال گاڑیاں اور ویران پٹریاں مجھے بہت لبھاتی ہیں۔ اور میرے جیسے لوگوں کے لیئے ماڑی انڈس کا ریلوے اسٹیشن انتہائی خوبصورت ہے۔ 
$$$123$$$
قدیم سفید عمارت، خوبصورت پرانے طرز کے شیشوں والے دروازے اور کھڑکیاں، لکڑی کی پرانی بنچیں، سادہ سا پلیٹ فارم، لکڑی کی اونچی پانی کی ٹینکی اور ریلوے کا پرانا سامان، یوں لگتا ہے جیسے بندہ اسی یا نوے کی دہائی میں موجود کوئی دور دراز ریلوے اسٹیشن دیکھ رہا ہو۔
$$$123$$$
اِس کے دو اطراف میں پہاڑیاں اور تھوڑے ہی فاصلے پر دریائے سندھ بہہ رہا ہے۔
$$$123$$$
یہاں جگہ جگہ مختلف پٹریاں بکھری ہوئی ہیں۔ 1891 میں بنائی گئی اسکی عمارت آج بھی کچھ مرمت کے بعد اسی طرح دلکش اور جاذبِ نظر ہے۔ گو اسٹیشن کے بہت سے حِصے اب استعمال میں نہیں اور انہیں بند کر دیا گیا ہے۔ کئی جگہوں پر ریل کے پہیئے اور دیگر سامان ضائع ہونے کے لیئے چھوڑ دیا گیا ہے۔
$$$123$$$
پہلے یہاں صرف ایک گاڑی ''اٹک پسنجر'' آیا کرتی تھی لیکن اب دو نئی ٹرینیں چلانے کے بعد یہاں کی رونق میں کچھ اضافہ ہوا ہے۔
$$$123$$$
اس اسٹیشن کی ایک اور خاص بات یہ ہے کہ یہاں چوڑی اور تنگ پٹریوں کا ملاپ ہوتا ہے ۔ اس کے ایک جانب چوڑے گیج والی پٹری ہے جو اسے لاہور سے ملاتی ہے جبکہ دوسری جانب تنگ پٹری ہے جو ماڑی کو کالاباغ ،کمر مشانی ،عیسیٰ خیل، لکی مروت اور آگے بنوں اور پھر ٹانک سے ملاتی ہے جو اب بند کر دی گئی ہے۔
$$$123$$$
اس کی تاریخ انتہائی دلچسپ اور سبق آموز ہے۔ 
$$$123$$$
قصہ یوں ہے کے تاجِ برطانیہ نے ماڑی انڈس کے مقام پر اپنی فوج کے لیئے ایک اسلحہ ڈپوقائم کیا تھا۔ یہ ڈپو ان افواج کو اسلحہ فراہم کرتا تھا جو دریائے سندھ کے پار مغربی علاقوں جیسے بنوں، ٹانک، کوہاٹ اور وزیرستان میں مغربی سرحد کی حفاظت کے لیئے تعینات تھے۔ یہ ڈپو آج بھی اسٹیشن کے ساتھ قائم ہے۔
$$$123$$$
ماڑی انڈس تک اسلحہ مرکزی چوڑی پٹری کے ذریعے لایا جاتا تھا لیکن اس کے پار مغرب میں اس قسم کا نظام بنانا آسان نہ تھا سو یہاں 2 فٹ 6 انچ کی تنگ پٹری بچھائی گئی جو ماڑی تا بنوں جاتی تھی۔ آگے بنوں کو ٹانک سے برانچ لائن کے ذریعے جوڑا گیا۔ یوں ریلوے کا ایک سستا اور چھوٹا نظام وجود میں آ گیا جو برطانوی فوجوں کی سرحد تک نقل و حمل کو آسان بنانے میں مددگار ثابت ہوا۔
$$$123$$$
یہ ٹرینیں ملٹری کے ساتھ ساتھ سول مقاصد کے لیئے بھی استعمال ہونا شروع ہوئیں اور لوگوں نے ان کے ذریعے سفر کرنا شروع کیا۔ مقامی لوگوں کے مطابق انکی رفتار اتنی سست ہوتی تھی کہ لوگ ان سے اتر کر آرام سے کھانے پینے کا سامان لیکر دوبارہ سوار ہو جاتے تھے۔ مقامی لوگوں میں یہ ''چھوٹی ریل'' کے نام سے مشہور تھی جسے 1913 میں نارتھ ویسٹرن ریلوے نے بچھایا تھا جبکہ 1916 میں اسے ٹانک جنکشن تک لے جایا گیا۔
$$$123$$$
پاکستان کی اس برانچ ریلوے لائن کی لمبائی اندازاً 122 کلومیٹر تھی جسے ماڑی انڈس ریلوے لائن بھی کہا جاتا تھا۔ افسوس کہ اس ٹریک کو 1995 میں بند کر دیا گیا۔
$$$123$$$
بہت دھیمی رفتار سے اڑھائی فٹ کی پٹڑی پر چلنے والی یہ ٹرین زیادہ تر پاک فوج کی نقل وحرکت کے لئے استعمال ہوتی تھی ۔ جب یہ ریلوے برِج میں داخل ہوتی تو نیچے سندھو ندی کا ٹھاٹیں مارتا پانی اور اوپر اِس کا دُھواں اُڑاتا اِنجن ایک مسحُور کُن نظارہ پیش کرتا ۔
$$$123$$$
کالاباغ کے لوگ خصوصی طور پر اپنے چھوٹے چھوٹے بچوں کو گود میں اٹھائے ٹرین گزرنے کا نظارہ کراتے۔ یہاں کے لوگوں کے مطابق نواب امیر محمد خان اور ملکہ الزبتھ نے اس ٹرین پر ایک یادگار سفر کیا تھا۔ آج اسکے بند ہو جانے کے بعد کالاباغ، عیسیٰ خیل، لکی مروت اور بنوں کے اسٹیشن اُجاڑ ویرانوں کا منظر پیش کرتے ہیں جہاں زنگ لگی ہوئی پٹریوں کے علاوہ کچھ باقی نہیں۔ 
$$$123$$$
یہاں سے ایک طرف آپ میانوالی، نمل جھیل ور چشمہ بیراج جبکہ دوسری طرف عیسیٰ خیل اور لکی مروت بھی جا سکتے ہیں۔
$$$123$$$
وزیر اعلیٰ سندھ سید مراد علی شاہ سمجھتے ہیں کہ کراچی کے شہری ٹیکس،چندہ اور عطیات دینے میں پاکستان بھر میں سب سے آگے ہیں شاید اسی لئے سندھ حکومت نے کراچی میں بجلی فراہمی کے ذمہ دار،ادارے ”کے الیکٹرک“ کو حکم دیا ہے کہ وہ اپنے بجلی کے بلوں میں ”کراچی میٹروپولیٹن کارپوریشن“ یعنی ”کے ایم سی“ کیلئے ہر صارف سے کم از کم 100 سے لے کر 200 روپے ماہ وار اضافی ٹیکس وصول کرے تا کہ ”کے ایم سی“ کا بجٹ خسارہ پورا ہو اور وہ اپنے قدموں پر کھڑا ہو سکے ایسا ہر گز نہیں ہے کہ سندھ کے دیگر شہری و دیہی علاقوں میں کراچی میونسپل کارپوریشن کی طرز پر بلدیاتی ادارے سرے سے موجود نہیں ہیں یا سندھ حکومت انہیں خسارے سے نکالنا نہیں چاہتی بلاشبہ وزیر اعلیٰ سندھ،اپنے صوبے کے ہر شہری و دیہی بلدیاتی ادارے میں فنڈز کی کمی پر بالکل ویسے ہی پریشان ہیں جو پریشانی انہیں ”کے ایم سی“ کے مستقبل کے متعلق لاحق ہے مگر چونکہ فی الحال انہیں سخاوت کے ساری خوبیاں فقط کراچی کے شہریوں میں ہی دکھائی دے رہی ہیں اس لئے بجلی کے بلوں میں ”کے ایم سی“ کیلئے خصوصی ٹیکس صرف اور صرف کراچی کی عوام سے وصول کیا جائے گا اب اس کے بعد بھی اگر کراچی کے لوگ یہ شکوہ کریں کہ سندھ حکومت ان کی پروا نہیں کرتی یا ان کے بارے میں اچھے سیاسی خیالات نہیں رکھتی،تو یقینا اسے اہلیان کراچی کی کوتاہ نظری کے سوا کچھ نہیں کیا جا سکتا دوسری جانب سندھ حکومت نے جس بھرپور انداز میں کراچی کے مسائل کو حل کرنا اپنی اولین ترجیح قرار دیا ہوا ہے اس کا اندازہ صرف اس ایک بات سے بخوبی لگایا جا سکتا ہے کہ وزیر اعلیٰ سندھ نے گزشتہ دنوں جب پیپلز پارٹی کے اہم ترین رہنما مرتضیٰ وہاب کو ایڈمنسٹریٹر کراچی کے اہم ترین عہدے پر تعینات کیا تو ساتھ ہی مرتضیٰ وہاب کو ”ترجمان سندھ حکومت“ اور ”وزیر اعلیٰ سندھ کے مشیر قانون“ کے اضافی عہدے اپنے پاس رکھنے کی بار دگر توثیق بھی فرما دی ۔
$$$123$$$
کراچی پاکستان کا سب سے بڑا گنجان آبادی والا شہر ہے لہٰذا کراچی کے سیاسی،سماجی اور انتظامی مسائل کو حل کرنے کیلئے اس شہر کے ایڈمنسٹریٹر کو کارکردگی دکھانے کیلئے بھرپور فوکس کی ضرورت ہوتی ہے اور شاید اسی لئے وزیر اعلیٰ سندھ سید مراد علی شاہ نے کراچی کے نئے ایڈمنسٹریٹر مرتضیٰ وہاب کو”ترجمان سندھ حکومت“ اور ”مشیر قانون“ کے عہدوں پر بدستور برقرار رکھا تا کہ مرتضیٰ وہاب بطور ایڈمنسٹریٹر کراچی زبردست توجہ اور فوکس کے ساتھ کراچی کے مسائل کو حل کر سکیں ہمارا خیال ہے کہ نئے ایڈمنسٹریٹر کراچی سے محکمہ ماحولیات سندھ کا قلمدان واپس لینے کا بھی بلاوجہ ہی تکلف کیا گیا اگر یہ عہدہ بھی مرتضیٰ وہاب کے پاس رہنے دیا جاتا تو بلاشبہ وہ بطور ایڈمنسٹریٹر کراچی کی ذمہ داریوں سے مزید لگن،توجہ اور فوکس کے ساتھ عہدہ برآ ہو سکتے تھے لیکن فکر کی کوئی بات نہیں ہے۔
$$$123$$$
کراچی کی بہتری اور ترقی میں جو کمی سندھ حکومت اور ایڈمنسٹریٹر کراچی کی جانب سے باقی رہ جائے گی اسے وفاقی حکومت کے ”ممکنہ کھاتے“ میں ڈال کر پورا کروا لیا جائے گا جیسے کراچی سرکلر ریلوے منصوبہ جس کا وزیراعظم عمران خان نے رواں ہفتہ کراچی میں سنگ بنیاد رکھ کر افتتاح کیا ہے بظاہر 18 ویں ترمیم کی منظوری کے بعد کراچی میں ٹریفک کے مسائل کو حل کرنے کیلئے کراچی سرکلر ریلوے جیسے عظیم الشان منصوبے مکمل کرنا سندھ حکومت کی بنیادی ذمہ داری بنتی تھی۔
$$$123$$$
پیپلز پارٹی صوبہ سندھ میں اپنے طویل ترین اقتدار کے دوران کراچی کے مسائل کو حل کرنے کے بارے اس قدر غور و فکر میں مصروف رہی کہ اسے عملی کام کرنے کا موقع ہی نہیں مل سکا یوں کراچی کے وسائل گھٹتے گئے اور مسائل بڑھتے گئے اب شہر کے بڑھتے ہوئے ان مسائل کو حل کرنے کیلئے کسی کو تو سامنے آنا تھا تو بالآخر قرعہ فال پاکستان تحریک انصاف کی وفاقی حکومت کے نام نکلا ویسے بھی گزشتہ قومی انتخابات میں کراچی کا عوامی مینڈیٹ فقط پاکستان تحریک انصاف کو ہی ملا تھا اس لئے اگر سندھ حکومت کراچی کے دیرینہ مسائل کو حل کرنے میں لیت و لعل سے کام لے تو ان مسائل کو حل کرنا وفاقی حکومت کی بنیادی ذمہ داری بنتی ہے۔
$$$123$$$
اچھی بات یہ ہے کہ وفاقی حکومت نے چائنا پاکستان اقتصادی راہداری (سی پیک) منصوبہ کے تحت کراچی کی ساحلی پٹی (کوسٹ لائن) کی تعمیر کے لئے ایک بہت بڑے ترقیاتی منصوبے سے بھی پردہ اُٹھا دیا ہے،واضح رہے کہ اس عظیم الشان منصوبے میں چین کی 3.5 ارب ڈالر کی براہِ راست سرمایہ کاری شامل ہو گی۔وفاقی حکومت کی طرف سے کراچی کے لئے اسے ایک گیم چینجر منصوبہ قرار دیا جا رہا ہے۔
$$$123$$$
سی پیک میں شامل اس عظیم الشان منصوبے کا بنیادی مقصد سمندری بندرگاہ کی نئی برتھ کے ساتھ شہر کی سمندری پٹی کو ایک بڑے معاشی حب میں تبدیل کرنا ہے،المیہ یہ ہے کہ کراچی وطن عزیز کا سب سے بڑا تجارتی شہر ہے اور اس کا سمندر اور ساحل اس کی تجارتی سرگرمیوں کا بڑا مرکز ہیں لیکن یہاں جدید سہولتوں کا فقدان ہے بلاشبہ کوسٹ لائن ایک زبردست منصوبہ ثابت ہو سکتا ہے اس منصوبے کے تحت نہ صرف ماہی گیری کے لئے ایک نئی بندرگاہ تعمیر ہو گی اور ایک بندرگاہ پل کے ذریعے مینوڑا جزائر اور سینڈزپٹ ساحل کے ساتھ جوڑنے سے کراچی 3 اعلیٰ بندرگاہ رکھنے والا شہر بن سکتا ہے تاہم اس منصوبے کو پایہ تکمیل تک پہنچانے سے پہلے کچھ بنیادی نوعیت کے اہم ترین امور کا خیال بھی رکھنا ہو گا مثلاً اس منصوبہ کی جگہ پر رہنے والی 5 لاکھ سے زائد آبادی کو دوسری جگہ منتقل کرتے وقت انہیں مناسب معاوضوں کی منصفانہ ادائیگی کرنا ازحد ضروری ہے۔
$$$123$$$
چونکہ اس منصوبے کا سب سے اہم اور مثبت پہلو چین کی براہِ راست سرمایہ کاری ہے اس لئے امید کی جا سکتی ہے یہ منصوبہ 5 سال کی مقررہ مدت کے اندر ہی کامیابی کے ساتھ مکمل ہو جائے گا اس منصوبہ کی تکمیل سے ناصرف پاکستان کی سمندری معیشت و تجارتی صلاحیت کے ساتھ ساتھ سمندری ماحولیاتی نظام بہتر ہو جائے گا بلکہ کراچی بھی حقیقی معنوں میں میٹروپولیٹن شہر بن جائے گا۔
$$$123$$$
جنگ کے نشے میں مبتلا امریکہ خونی تاریخ رکھتا ہے۔بر،بحر،اور فضاء تینوں پر اس کا یکساں کنٹرول ہے۔بیک وقت فوجی سپر پاور ہونا اور کمزور ملکوں پر جنگ مسلط کرنے کیلئے ہر سال پینٹاگون کے لئے کئی سو ارب ڈالر کا بل پاس کیا جاتا ہے۔”ایک ملک کو بچانے کیلئے کبھی اس کو تباہ بھی کرنا پڑتا ہے“،کے فلسفے پر عمل پیرا،طاقت کے نشے میں مخمور واشنگٹن ویت نام،کمبوڈیا،صومالیہ،عراق،لبنان،افغانستان پر حملہ کرتا ہے،اپنی تمام تر طاقت کو استعمال کر ڈالتا ہے۔
$$$123$$$
1776ء میں جب امریکہ آزاد ہوا تو یہ اُس کا پہلا شکار آبائی امریکی رہائشی تھے،نو آزاد شدہ امریکہ کی فوج نے بے رحمی سے لوگوں کو ملک بدر کرنا شروع کیا،ہزاروں کو موت کے گھاٹ اُتار دیا گیا۔
$$$123$$$
1848ء تک امریکہ قریب قریب آدھے میکسیکو پر قبضہ کر چکا تھا۔انہی زمینی قبضوں کی توسیع کیلئے امریکہ نے ایک ورلڈ کلاس بحری فوج تشکیل دی۔اس کا انچارج مستقبل کا امریکی صدر تھیوڈور روزویلٹ تھا،روزویلٹ کے چارج سنبھالنے کے اگلے ہی برس امریکہ نے اسپین کے خلاف طبلِ جنگ بجا دیا،اس کی کالونیاں جن میں کیوبا اور فلپائن بھی شامل تھے،وہ بھی امریکہ کے قبضے میں آگئے،لیکن اس دوران امریکی فوج کو فلپائن کی جانب سے شدید مزاحمت کا سامنا کرنا پڑا، امریکی فوج کو حکم تھا کہ ’سب کو جلا دو اور مار ڈالو‘انہوں نے ایسا ہی کیا۔
$$$123$$$
فلپائن کے مفتوح ہونے تک چھ لاکھ لوگ مارے جا چکے تھے۔
$$$123$$$
1898ء سے 1934ء کے درمیان امریکی بحری فوج نے کیوبا پر چار مرتبہ،نکارا گوا پر پانچ مرتبہ،ہنڈورس پر سات مرتبہ،ڈومینیکن ریپبلک پر چار مرتبہ،بیٹی پر دو مرتبہ،گوئٹے مالا پر ایک مرتبہ،پانامہ پر دو مرتبہ،میکسیکو پر تین مرتبہ،اور کولمبیا پر چار مرتبہ حملہ کیا۔کئی ممالک میں امریکی بحری افواج نے کئی کئی دہائیاں بھی گزاریں۔
$$$123$$$
دو عالمی جنگوں کے بعد برطانوی استعمار کے اضمحلال اور عالمی معاملات پر اس کی گرفت کمزور پڑتے دیکھ کر امریکہ نے ناگاساکی اور ہیروشیما میں دو ایٹمی دھماکوں کے ذریعے لاکھوں بے گناہ افراد کو ہلاک کرکے دنیا کی چودھراہٹ کے میدان میں قدم رکھا تھا،اس کے بعد سے امریکہ بہادر اس رُخ پر مسلسل آگے بڑھتا چلا جا رہا ہے اور افغانستان میں سوویت یونین کی شکست کے بعد نیو ورلڈ آرڈر کا اعلان اس کا نقطہ عروج تھا۔
$$$123$$$
امریکہ بہادر نے جہاں مختلف ممالک میں آمریتوں کو سپورٹ کیا وہاں لاؤس،کمبوڈیا،ویت نام،افغانستان،عراق اور دیگر ملکوں میں فوج کشی کرکے ان اقوام و ممالک کی آزادی و خود مختاری کو ایک مخصوص ایجنڈے کے تحت پامال کیا۔امریکہ نے اسرائیل قائم کرکے عربوں اور فلسطینیوں کے انسانی و شہری اور قومی و مذہبی حقوق کی پامالی کے ساتھ ساتھ ان کے قتل عام اور در بدری کے جس سلسلہ کی پشت پناہی شروع کی تھی وہ ابھی تک جاری ہے۔
$$$123$$$
جبکہ اقوام متحدہ کا قیام دراصل اقوام و ممالک کے درمیان جنگ کو روکنے اور تنازعات کو نمٹانے کے لئے عمل میں لایا گیا تھا۔مگر امریکہ نے اس عالمی فورم کو مذہب کے معاشرتی کردار کے خاتمہ،مغربی فکر و فلسفہ کی بالادستی،اور اقوام و ممالک کی خود مختاری سلب کرنے کے لئے انتہائی مہارت کے ساتھ استعمال کیا۔بہرحال امریکہ 20 سال تک طالبان کے ساتھ لڑنے اور لڑتے ہی رہنے کے بعد ناکام و نامراد ہو کر واپس جا چکا ہے طالبان نے اس کی عسکری حیثیت اور سفارتی قوت کے تارپود بکھیر کر رکھ دیئے ہیں۔
$$$123$$$
نیٹو دنیا کا جدید ترین فوجی ساز و سامان رکھنے کے باوجود ہزاروں فوجی گنوا بیٹھا اور آخرکار انتہائی ذلت کے عالم میں افغانستان سے بھاگنے پر مجبور ہو گیا۔پوری تاریخ میں جارح قوتوں کا انجام یہی ہوا ہے۔1993ء میں امریکہ پر صومالیہ کے اندر فوجی کارروائی کے لئے وہی پرانی غلطی دہرانے کا الزام لگا۔موغا دیشو کی سڑکوں پر مردہ امریکی فوجیوں کو گھسیٹنے والے مناظر امریکہ کو ابھی تک یاد ہوں گے۔
$$$123$$$
امریکی غرور ویت نام میں بھی چکنا چور ہوا تھا،اور افغانستان میں بھی امریکی گھمنڈ اور تکبر کے شیش محل ٹوٹنے کی صدائے بازگشت ساری دنیا میں گونج رہی ہے جو آج بھی مادی قوتوں پر انحصار اور ایمان رکھنے والوں کے لئے حیران کن،ناقابل یقین اور تعجب خیز ہے۔حیران کن بات ہے کہ امریکہ کی افغانستان پر مسلط کردہ حکومت اور تیار کردہ افغان نیشنل آرمی ریت کا ڈھیر ثابت ہوئی۔
$$$123$$$
امریکہ نے 3 لاکھ سے زائد نفوس پر مشتمل افغان نیشنل آرمی کو اعلیٰ سطحی تربیت پر کروڑوں نہیں اربوں ڈالر خرچ کیے۔ایک اندازے کے مطابق ویت نام اور کمبوڈیا میں امریکہ نے جتنا اسلحہ استعمال کیا،جس میں میزائل،بم،گولہ بارود سبھی شامل تھے،اس وقت تک کی انسانی تاریخ میں تمام جنگوں میں استعمال شدہ اسلحہ سے زیادہ تھا۔اس درندگی کے باوجود امریکہ کو ویت نام کی نہتی فوج کے ہاتھوں ذلت آمیز شکست کا سامنا کرنا پڑا۔
$$$123$$$
ویت نام کی جنگ کے اختتام پر اپنی خفت کو مٹانے اور اپنی عوام کو ”چکر“ دینے کے لئے امریکہ نے اپنی شکست کا سارا ملبہ ویتنام کے پڑوسی ممالک پر ڈالتے ہوئے امریکی صدر نکسن نے 1970ء میں کمبوڈیا پر حملہ کر دیا تھا۔ویت نام کی جنگ سے واپس آنے والے فوجی جنگ کی ہولناک یادوں کے باعث Post Traumatic Stress Disorder کا شکار ہو گئے تھے۔ویت نام جنگ میں مارے جانے والے فوجیوں سے زیادہ تعداد میں فوجیوں نے خود کشی کر لی تھی۔
$$$123$$$
ویت نام کے بعد افغانستان میں امریکہ کی دوسری طویل ترین جنگ کا خاتمہ ہوا۔ویت نام کی جنگ امریکہ کی سمندر پار جنگوں کی تاریخ کی سب سے طویل جنگ تھی۔اس کے بعد افغانستان کی جنگ سب سے طویل اور مہنگی ترین جنگ بن گئی۔ویت نام جنگ کے دوران امریکہ میں پانچ صدور بدلے۔افغانستان میں جنگ (11 ستمبر 2001ء کے واقعات کے بعد سے آج تک 2021ء تک ) 20 سال تک جاری رہی۔
$$$123$$$
اس جنگ کے دوران بھی یکے بعد دیگرے چار صدور بدلے ۔امریکہ نے ویت نام کی جنگ پر 168 ارب ڈالر خرچ کیے جو آج 1 ٹریلین ڈالر کے برابر ہے۔جبکہ ہلاکتوں کے اعتبار سے یہ امریکہ کے لئے ایک خوفناک جنگ تھی۔58000 سے زائد امریکہ فوجی ویت نام کی جنگ میں مارے گئے جبکہ افغانستان میں انسانی قیمت کم چکانا پڑی اور کل 2500 فوجیوں کی ہلاکتیں ہوئیں۔نیویارک ٹائمز کے مطابق افغانستان میں جنگ کی لاگت 2 کھرب ڈالر ہے۔
$$$123$$$
پاکستان صرف افغانستان کا پڑوسی ملک ہی نہیں ہے بلکہ افغان عوام کا دنیا بھر میں ایک انتہائی قابل اعتماد ”سفارتی وکیل“ بھی ہے۔وکیل بھی ایسا جس نے گزشتہ 75 برس میں ہمیشہ افغانستان کے مفادات کو اپنے سفارتی و سیاسی فوائد سے بھی زیادہ مقدم اور اہم سمجھا ہے یہاں بعض افراد کو یہ مغالطہ لاحق ہو سکتا کہ چونکہ پاکستان آج کل دنیا بھر میں طالبان حکومت کی پورے شد و مد کے ساتھ ”سفارتی وکالت“ کرنے میں مصروف عمل ہے تو شاید ہم اس سفارتی نسبت سے پاکستان کو افغان عوام کا ”سفارتی وکیل“ قرار دے رہے ہیں۔
$$$123$$$
طالبان کی داستان تو فقط یہ ہی کوئی دو،تین دہائی قبل شروع ہوئی ہے جبکہ پاکستان 14،اگست 1947ء سے افغان عوام اور پاکستانی عوام کے نفع و نقصان کو ایک برابر سمجھتا آرہا ہے حالانکہ قیام پاکستان کے وقت بھارت نواز افغان قیادت نے پاکستان کو بطور ایک آزاد ملک کے تسلیم کرنے سے بھی یکسر انکار کر دیا تھا لیکن اس کے باوجود پاکستان کی سیاسی قیادت نے افغان قیادت کے اس ”حرف انکار“ کو پرکاہ برابر بھی اہمیت نہ دی کیونکہ بانی پاکستان قائداعظم محمد علی جناح بخوبی جانتے تھے کہ افغانستان کی سیاسی قیادت کی جیبیں بھلے ہی گاندھی اور نہرو کی تجوریوں سے ملتی ہیں لیکن افغان عوام کے دل اور دماغ پاکستانی عوام کے ساتھ یک جان دو قالب کی مانند باہم پیوست ہوئے ہیں،دلچسپ بات یہ ہے کہ بانی پاکستان قائداعظم محمد علی جناح اور پاکستانی عوام کا افغان عوام کے متعلق کیا گیا یہ گمان بالکل درست ثابت ہوا اور جب 1948ء میں بھارت نے وادی کشمیر پر غاصبانہ قبضہ کرنے کے لئے خاموشی کے ساتھ اپنی فوجوں کو اتارا تو پاکستانی قیادت کے ایک اشارے پر افغان عوام اپنے پاکستانی بھائیوں کے ہمراہ بے سر و سامانی کے عالم میں بھارتی چنگل سے کشمیر آزاد کروانے کے لئے اپنے اپنے گھروں سے پروانوں کی مانند نکل پڑے بظاہر اس وقت کی بھارت نواز افغان قیادت کی ساری سفارتی ہمدردیاں اور سیاسی معاونت بھارتی افواج کے ساتھ تھیں لیکن افغان عوام کی تمام تر افرادی قوت عملی طور پر اپنے کشمیری بھائیوں کیلئے حاضر رہیں۔
$$$123$$$
یاد رہے کہ پاکستان میں شامل آج کے آزاد کشمیر کا سارا رقبہ پاکستانی اور افغان عوام نے مل کر بھارتی افواج اور ڈوگرہ سپاہیوں سے نبرد آزما ہو کر ہی حاصل کیا تھا جبکہ روس اور افغانستان کے درمیان ہونے والی جنگ وہ دوسرا بڑا نازک لمحہ تھا جب افغان مجاہدین نے روسی افواج کو اپنی سرزمین پر شکست دے کر پاکستانی سرحدوں کی حفاظت فرمائی گئی۔
$$$123$$$
افغان عوام کی اپنی بساط سے کہیں آگے بڑھ کر پاکستان نے ہمیشہ مدد کرنے کی بھرپور کوشش کی ہے جس کی سب سے بڑی علامت لاکھوں افغان مہاجرین کا پاکستان کی سرزمین پر آباد ہونا ہے۔
$$$123$$$
پاکستان اور افغانستان کے درمیان مذہب،تہذیب اور ثقافت کے علاوہ بھی ایک ہزار ایک ایسی مشترک عادات و اطوار پائی جاتی ہیں جو انہیں باہم مضبوطی کے ساتھ جوڑ کر رکھتی ہیں اور ایک دوسرے سے جدا نہیں ہونے دیتی۔یاد رہے کہ ہمارے دیرینہ دشمن بھارت سمیت کئی بین الاقوامی ممالک کی خفیہ ایجنسیاں افغان عوام اور پاکستانی عوام کو ایک دوسرے کے خلاف متحارب دیکھنا چاہتی ہیں لیکن خوش قسمتی کی بات یہ ہے کہ 75 برس گزرنے کے باوجود آج تک افغانستان اور پاکستان کے مضبوط برادارانہ تعلقات میں ،نفرت اور دشمنی کی ایک دراڑ پیدا نہیں کی جا سکی دراصل ہمارے دشمنوں کو یہ سمجھ نہیں آتا کہ افغانستان اور پاکستان ایک سکے کے دو رخ،دریا کے دو کنارے ایک درخت کی دو شاخیں اور سب سے بڑھ کر دین اسلام کی دو بنیادی کیفیتوں جلالی و جمالی کا مظہر ہیں یعنی افغان قوم ذرا سخت مزاج ہے تو ہم تھوڑے نرم گرم اس لئے دنیا کے افق پر سب کچھ ہونا عین ممکن ہے لیکن افغانستان اور پاکستان کے درمیان مستقل خلیج کسی صورت قائم نہیں کی جا سکتی جہاں تک افغانستان اور طالبان حکومت کے معاملے میں مختلف عالمی فورمز پر کی جانے والی پاکستان کی سفارتی وکالت کا تعلق ہے تو یقین سے کہا جا سکتا ہے کہ عالمی سطح پر طالبان کے حق میں اختیار کیا جانے والا پاکستانی موٴقف اب تیزی سے پذیرائی حاصل کر رہا ہے اور طالبان حکومت سے لین دین کا تازہ امریکی وزارت خزانہ کا فیصلہ اسی حقیقت کا مظہر ہے۔
$$$123$$$
امریکی وزارت خزانہ نے 2 لائسنسوں کے ذریعے سے امریکی حکومت،این جی اوز اور اقوام متحدہ سمیت مخصوص عالمی تنظیموں کو طالبان یا حقانی نیٹ ورک نیز طالبان حکومت کے ساتھ خوراک،ادویات اور طبی آلات کی برآمد سے متعلق محدود لین دین کی اجازت دینے کا فیصلہ کیا ہے بلاشبہ پاکستان کی سفارتی کوششوں سے حاصل ہونے والی یہ ایک بہت بڑی مثبت پیش رفت قرار دی جا سکتی ہے۔
$$$123$$$
افغانستان کی تعمیر و ترقی کے حوالہ سے جو مقدمہ وزیراعظم پاکستان عمران خان نے اقوام متحدہ کے فورم پر پیش کیا اسے امریکہ سمیت دنیا بھی کی قیادت نے بھرپور توجہ سے سنا ہے اور آنے والے ایام میں افغان عوام کو عالمی برادری کی جانب سے بڑے ریلیف ملنے کی توقع کی جا سکتی ہے۔ماہرین کا خیال ہے کہ اس ملاقات کے فوراً بعد پاکستان سمیت مختلف ممالک کی طرف سے طالبان حکومت کو تسلیم کرنے کے سلسلہ کا آغاز بھی ہو سکتا ہے کیونکہ فی الحال پاکستان جس ایک نکتہ پر دنیا بھر میں لابنگ اور سفارت کاری میں مصروف ہے وہ جلد از جلد طالبان حکومت کو زیادہ سے زیادہ ممالک سے تسلیم کروانے کا مشکل مشن ہے اگر اگلے چند ہفتوں میں پاکستان اپنے اس مقصد کو کامیابی کے ساتھ پایہ تکمیل تک پہنچانے میں کامیاب ہو جاتا تو پھر افغانستان ایک بڑے معاشی اور سیاسی بحران سے بچ جائے گا دوسری جانب افغان عوام کی خوراک اور ادویات کی ضروریات پوری کرنے کے لئے وزیراعظم پاکستان کی خصوصی ہدایت پر نہ صرف فوری طور پر حکومت پاکستان نے افغانستان میں ضروریات زندگی کی اشیاء کی فراہمی کے نظام کو ہنگامی بنیادوں پر ازسر نو استوار کرکے مزید تیز رفتار اور موٴثر بنا دیا ہے بلکہ افغانستان سے آنے والے پھلوں اور سبزیوں پر سیلز ٹیکس بھی مکمل طور پر ختم کر دیا ہے تاکہ افغان تاجروں کو معاشی مشکلات سے نجات مل سکے جس کے بعد گزشتہ ہفتے سے افغانستان سے بڑی تعداد میں پھلوں اور سبزیوں سے بھری ہوئی سینکڑوں مال بردار گاڑیاں طور خم بارڈر کے راستے پاکستان پہنچنا شروع ہو گئی ہیں نیز محکمہ شہری ہوا بازی نے افغان ایئر لائن کو اسلام آباد ایئر پورٹ سے فلائٹ آپریشن کی باضابطہ اجازت بھی دے دی ہے اور اب ہفتے میں اس کی تین پروازیں اسلام آباد سے افغانستان کیلئے روانہ ہوا کریں گی۔
$$$123$$$
افغانستان کے حوالے سے مزید اچھی خبریں یہ ہیں کہ پاکستانی حکام کے مشورے کی روشنی میں افغان وزارت داخلہ نے کروڑوں ڈالر مالیت کے اس فوجی ساز و سامان اور گاڑیوں کے سکریپ کی منتقلی اور سمگلنگ پر پابندی عائد کر دی ہے جس پر سکریپ کے تاجروں کی نظریں لگی ہوئی تھیں اس طرح اس سامان کا سرکاری بندوبست میں آجانا اب افغانستان میں کاروبار اور روزگار کے مواقع بڑھانے اور قومی خزانے کی صورتحال کو بہتر بنانے کا ذریعہ بنے گا۔
$$$123$$$
طالبان کو جدید عصری علوم و فنون سے آراستہ و پیراستہ کرنے کے لئے پاکستان کے وفاق المدارس کے زیر اہتمام افغانستان میں مدارس کا قیام عمل میں لانے کا مستحسن فیصلہ بھی کر لیا گیا ہے اور اس حوالے سے طالبان اور وفاق المدارس کی قیادت کے درمیان بات چیت میں اس منصوبہ کے تمام نکات پر اتفاق بھی طے پا گیا ہے جبکہ افغانستان میں ہسپتالوں اور یونیورسٹیوں کو بہتر طور پر چلانے کے لئے بھی پاکستان کی جانب سے سنجیدہ کوششوں کے آغاز کی سخت ضرورت ہے،واضح رہے کہ حامد کرزئی اور اشرف غنی کی حکومت میں افغانستان میں بھارت سے اساتذہ افغانستان کے تعلیمی اداروں میں متنازعہ فی تعلیم دینے کے لئے کشاں کشاں آتے تھے اور افغان نوجوانوں اور بچوں کے اذہان میں پاکستان کے خلاف زہر گھولتے تھے اس لئے ضروری ہے کہ ماضی کے زہر کا تریاق تلاش کیا جائے اور اب طالبان حکومت شروع ہونے والے نئے دور میں افغانستان کی یونیورسٹیوں اور سکولوں میں پاکستان کے قابل اساتذہ کو درس و تدریس کی غرض سے بھیجا جائے اور اگر فی الفور یہ ممکن نہ ہو سکے تو ان افغانوں کو وہاں تعینات کرایا جائے جو ہماری یونیورسٹیوں سے فارغ التحصیل ہوئے ہیں۔
$$$123$$$
افغان مہاجرین کی بڑی تعداد عرصہ 30 برس سے پاکستان میں مقیم ہے اور ان میں سے بہت سے یونیورسٹیوں سے اعلیٰ تعلیم حاصل کر چکے ہیں۔پاکستان کی یونیورسٹیوں کے دروازے افغانستان کے طالب علموں پر کھولنے کی ضرورت بھی ہے تاکہ بھارت نے جو مذموم پروپیگنڈہ افغانستان میں پاکستان کے خلاف کیا ہے اس کا توڑ کیا جا سکے اہم بات یہ ہے کہ دنیا افغانستان کا اقتدار سنبھالنے والی طالبان حکومت کی کتنی مدد و معاونت کے لئے کمر بستہ ہوتی یہ یقینا پاکستان کے اختیار میں نہیں ہے لیکن پاکستان مشکل کی اس گھڑی میں افغان عوام کی دلجوئی کے لئے جو کچھ کر سکتا ہے وہ اسے بھرپور انداز میں کرنا چاہئے خاص طور پر پاکستان کے سماجی،فلاح اور نجی اداروں کو اپنے طور پر بھی افغانستان کی تعمیر و ترقی میں اپنا حصہ ڈالنا چاہئے کیونکہ بہت سارے ایسے امور ہیں جو حکومت پاکستان کی دسترس سے باہر لیکن وہاں پاکستان کے سرکردہ افراد زیادہ بہتر انداز میں افغان عوام کی مدد و اعانت کر سکتے ہیں۔
$$$123$$$
ستمبر کا مہینہ بھارتی مسلمانوں کے خلاف عدم تشدد کے علمبردار گاندھی کی اس سفاکیت کی یاد دلاتا ہے جو 1948ء میں ریاست حیدرآباد پر قبضے کیلئے کی گئی۔بھارتی فوج کی درندگی کو ”آپریشن پولو“ کا نام دیا گیا۔مسلم ریاست پر فوجی چڑھائی کرتے ہوئے صرف تین دنوں میں دو لاکھ مسلمانوں کو گاجر مولی کی طرح کاٹا گیا۔
$$$123$$$
بچوں کو یتیم کیا،سینکڑوں مسلمان عورتوں کی عزتوں کو لوٹا گیا۔ایک رپورٹ کے مطابق بھارتی فوج نے مسلسل پانچ دنوں تک لوٹ مار کا بازار گرم رکھا۔1948ء میں حیدرآباد دکن میں ہونے والا قتل عام اس قدر بڑا تھا کہ 565 نوابی ریاستوں کے مجموعہ بھارت کے حکمرانوں نے اسے دبانے کے لئے ایڑی چوٹی کا زور لگایا۔
$$$123$$$
وہ اس حقیقت کا دنیا پر منکشف ہونا برداشت ہی نہیں کر سکتے تھے۔
$$$123$$$
حکمرانوں کے ساتھ باقی طبقات نے بھی اسے چھپانے کو قومی مفاد کا تقاضا سمجھا۔بھارتی دارالحکومت دہلی کے نہرو میموریل اور لائبریری میں چھپائی گئی سندر لال کمیشن رپورٹ کے مطابق 1947ء میں برصغیر کی تقسیم کے دوران پاکستان اور بھارت کی سرحد کے قریب فسادات میں پانچ لاکھ کے قریب افراد ہلاک ہوئے۔لیکن ایک سال بعد ہی ستمبر اور اکتوبر 1948ء میں ایک اور قتلِ عام ہوا جس میں کم از کم 40 ہزار مسلمان شہید کر دیئے گئے۔
$$$123$$$
(بعض دیگر رپورٹس کے مطابق یہ تعداد 50 ہزار سے 2 لاکھ تھی)کچھ کو بھارتی فوجیوں نے صفوں میں کھڑا کرکے فائرنگ کرکے مار ڈالا۔
$$$123$$$
اس کی تفصیلات کو اب تک راز میں رکھا گیا۔یہ قتلِ عام بھارت کے وسط میں واقع ریاست حیدرآباد میں ہوا۔حیدرآباد ان پانچ سو سے زائد ریاستوں میں سے ایک تھی جن کو برطانوی راج میں خود مختار ریاست کا درجہ حاصل تھا۔تقسیم ہند پر تمام ریاستیں بھارت کا حصہ بننے پر تیار تھیں لیکن حیدرآباد کے نظام عثمان علی خان کا کہنا تھا کہ وہ خود مختار ہی رہیں گے۔
$$$123$$$
بھارت کا حصہ بنیں گے نہ پاکستان کا۔بھارتی حکومت کو یہ بات پسند نہ آئی اس پر فریقین کے درمیان تناؤ کی سی کیفیت پیدا ہو گئی۔حکومت نہیں چاہتی تھی کہ وسط بھارت میں ایک مسلمان ریاست کو خود مختار رہنے دیا جائے۔اس کے فوراً بعد بھارتی حکومت نے ایسی خبریں پھیلانا شروع کر دیں کہ نظام حیدرآباد اپنی رضاکار فوج کے ذریعے معصوم شہریوں کے خلاف ظالمانہ کارروائیاں کر رہا ہے۔
$$$123$$$
مورخین ایسی خبروں کو بھارت کی طرف سے جارحیت کا پہلا مرحلہ قرار دیتے ہیں۔جس کے بعد وزیراعظم پنڈت جواہر لال نہرو اور نائب وزیراعظم سردار پٹیل نے حیدرآباد میں فوج بھیجنے کا فیصلہ کیا تھا۔
$$$123$$$
یہ ستمبر 1948ء کی بات ہے کہ جب وزیراعظم نہرو نے فوج کو حیدرآباد میں داخل ہونے کے احکامات جاری کیے۔اس کارروائی کو ’پولیس ایکشن‘ کہا گیا لیکن اصل میں یہ فوج کی کارروائی تھی۔
$$$123$$$
اس کا تکنیکی نام ”آپریشن پولو“ رکھا گیا اگر بھارتی حکومت اسے ملٹری ایکشن کا نام دیتی تو اقوام متحدہ اس کا نوٹس لیتی کہ ایک ریاست دوسری ریاست پر چڑھائی کر رہی ہے۔بھارتی حکومت کی طرف سے جنگی پراپیگنڈہ کے طور پر نظام حیدرآباد کی قوت کو بڑھا چڑھا کر پیش کیا گیا۔آپریشن کرنے والے جنرل جے این چودھری نے اپنی کتاب ”آمرڈ ڈویژن ان پولو آپریشن“ میں لکھا ہے”نظام کی باقاعدہ فوج کی تعداد 22 ہزار تھی،ان کے پاس جدید ترین اسلحہ بھی تھا حتیٰ کہ ٹینک بھی۔
$$$123$$$
الگ سے دس ہزار کی تعداد میں ایک بے قاعدہ فوج بھی تھی جو ہلکے ہتھیاروں سے لیس تھی۔پولیس اور کسٹم اہلکاروں کی تعداد بھی دس ہزار تھی جن کے پاس جدید رائفلیں اور سٹین گنیں تھیں۔رضاکار فوج کی تعداد دو لاکھ تھی جن میں سے 20 فیصد کے پاس جدید گنیں،رائفلیں اور پستول تھے۔ باقیوں کے پاس نیزے،تلواریں اور میزائل لوڈڈ گنیں تھیں۔“
$$$123$$$
نظام کی فوج اور رضاکاروں کی استعداد کے بارے میں جنرل چودھری نے لکھا”اگرچہ وہ تعداد میں زیادہ تھے تاہم جدید جنگی فن کے اعتبار سے تربیت یافتہ نہیں تھے۔
$$$123$$$
11 ستمبر 1948ء کو بانی پاکستان قائداعظم محمد علی جناح کے انتقال پر پوری ریاست حیدرآباد میں سوگ کی کیفیت تھی۔حیدرآباد کے مسلمانوں کو اندازہ ہی نہیں تھا کہ انھیں اپنے ہزاروں پیاروں کے قتل کا سوگ بھی منانا پڑے گا۔بھارت کی طرف سے نظام حیدرآباد کی عسکری قوت کا جو پراپیگنڈہ کیا گیا تھا،اس کی حقیقت اس وقت کھل گئی جب بھارتی فوج نے ریاست پر چڑھائی کی اور اسے کہیں سے بھی مزاحمت کا سامنا نہ کرنا پڑا۔
$$$123$$$
یوں 13 ستمبر 1948ء کو شروع ہونے والا آپریشن پانچ دن بعد 18 ستمبر کو ختم ہو گیا اور ریاست پر بھارتی پرچم لہرا دیا گیا۔بعض مورخین کہتے ہیں کہ آپریشن تین دن میں ختم ہو گیا تھا۔بھارتی جریدے ”انڈیا ٹوڈے“ نے اعتراف کیا کہ یہ ظلم زیادہ تر مسلمانوں کے ساتھ ہوا۔جریدہ لکھتا ہے کہ بھارتی حکومت نے اس دوران اپنی آنکھیں بند رکھیں۔
$$$123$$$
محقق پانڈو رنگا ریڈی کے مطابق زیادہ تر لوٹ مار مسلمان تاجروں کی ہوئی،بعد ازاں انھیں قتل کر دیا گیا۔
$$$123$$$
پانڈو نے ہی نہرو میموریل میوزیم اور لائبریری (تین مورتی،نئی دہلی) سے درخواست کی کہ وہ رائٹ ٹو انفارمیشن ایکٹ کے تحت سندر لال رپورٹ دیکھنے کا موقع فراہم کرے۔لائبریری والوں نے کئی مہینوں تک اس درخواست کو فائلوں میں دبائے رکھا بعد ازاں پانڈو سے کہا کہ رپورٹ لائبریری میں موجود نہیں ہے۔تاہم جولائی میں ایک مورخ ایم ڈی سیف اللہ نے اپنا اثر و رسوخ استعمال کرتے ہوئے اس کی ایک نقل حاصل کر ہی لیہے ۔
$$$123$$$
اس کے اوپر ”کانفیڈینشل“ لکھا ہوا تھا۔اس کے ایک باب میں لکھا گیا تھا”ہم انتہائی محتاط اندازے کے مطابق کہہ سکتے ہیں کہ اس کارروائی کے دوران پوری ریاست میں ستائیس ہزار سے چالیس ہزار لوگوں کو قتل کیا گیا۔اس قتل عام کے بعد وزیراعظم نہرو نے ایک ٹیم تشکیل دی جس میں مختلف مذاہب کے افراد شامل تھے کہ وہ حیدرآباد جائیں اور تحقیقات کریں۔
$$$123$$$
اس ٹیم کی قیادت کانگریس کے سینئر رکن پنڈت سندر لال نے کی۔اس ٹیم نے ریاست میں واقع کئی دیہات کا دورہ کیا،لیکن ان کی مرتبہ رپورٹ کبھی منظرِ عام پر نہیں آئی۔ٹیم کے ارکان نے ہر گاؤں میں بچ جانے والے مسلمانوں پر کی گئی زیادتی کے احوال ریکارڈ کرتے ہوئے لکھا کہ ہمیں بھارتی حکومت نے ریاست حیدرآباد میں ایک خیر سگالی دورے پر بھیجا۔ہم اپنا ٹاسک پورا کرنے کے بعد اب اپنی رپورٹ جمع کرا رہے ہیں۔
$$$123$$$
وفد جس میں سینئر کانگریسی رہنما پنڈت سندر لال،نیشنلسٹ رہنما قاضی عبدالغفار اور مولانا عبداللہ مصری شامل تھے،29 نومبر کو حیدرآباد اور 21 دسمبر 1948ء کو واپس دہلی پہنچا۔فوجی حکومت کو ذمہ داری دی گئی تھی کہ وہ حکومتی پالیسی نافذ کرے۔ہم نے اپنی پوزیشن واضح کی کہ ہم وہ کمیشن نہیں ہیں کہ جو پولیس ایکشن سے پہلے اور بعد کے واقعات کی تفتیش کرے لیکن ہم اپنا فرض سمجھتے ہیں کہ دورے کے دوران جو ہم نے دیکھا”جو ہے اور جیسے ہے“ کی بنیاد پر رپورٹ میں شامل کریں۔
$$$123$$$
ریاست حیدرآباد کے 16 اضلاع ہیں،جن میں 22000 دیہات ہیں۔ان میں سے صرف تین اضلاع تھے جو فسادات اور ان کے برے اثرات سے محفوظ رہے۔چار اضلاع ایسے تھے جہاں حالات بہت خراب ہوئے لیکن ایسا کچھ نہ ہوا جو آٹھ اضلاع میں ہوا۔عثمان آباد،گلبرگا،بدار اور نندید ایسے اضلاع تھے جہاں سب سے زیادہ نقصان ہوا۔ان چاروں اضلاع میں ہلاک ہونے والے مسلمانوں کی تعداد کم از کم 18 ہزار تھی۔
$$$123$$$
باقی چار اضلاع اورنگ آباد،بیر،نالگندا اور میداک میں ہلاک ہونے والوں کی تعداد کم از کم 5 ہزار تھی۔اس پوری ریاست میں 27 سے 40 ہزار مسلمانوں کو پولیس ایکشن کے دوران یا بعد میں ہلاک کیا گیا اورنگ آباد،بیر،نالگندا اور میداک ایسے اضلاع تھے جو نظام حیدرآباد کے رضاکاروں کے گڑھ تھے۔قتل عام کا سلسلہ قریباً بیس روز تک جاری رہا۔یہاں کی 10 ہزار آبادی میں سے صرف تین ہزار باقی بچی تھی۔
$$$123$$$
قریباً ایک ہزار کا قتل عام ہوا جب کہ باقی لوگ جان بچا کر بھاگ گئے۔ان کے کاروبار مکمل طور پر تباہ و برباد ہو گئے۔قتل عام کرنے والوں نے عورتوں اور بچوں کو بھی نہیں بخشا۔شوار پور کے ایک کنویں سے چالیس بچوں کی لاشیں برآمد ہوئیں جن بچوں کو قتل نہیں کیا گیا،انھیں مجبور کیا گیا کہ وہ دیکھیں کیسے ان کے پیاروں کو قتل کیا جا رہا ہے۔عورتوں کو ریپ کا نشانہ بنایا جبکہ ان کی ایک بڑی تعداد کو اغوا کرکے شولا پور اور ناگپور لے جایا گیا،جن میں سے ایک بڑی تعداد نے خودکشی کر لی تھی۔
$$$123$$$
اس کے علاوہ لوٹ مار بھی کی گئی، گھروں کو آگ لگا دی گئی،مساجد کو شہید کر دیا گیا،مسلمانوں کو زبردستی ہندو بننے پر مجبور کیا گیا۔لوگوں کو قتل کرکے ان کی جائیدادوں پر قبضے کئے گئے۔کروڑوں روپوں کی جائیداد لوٹی گئی یا تباہ و برباد کر دی گئی۔اس سب کچھ کا نشانہ وہ مسلمان تھے جو دیہاتی علاقوں کی بے بس اور بے سہارا اقلیت تھے۔ایسے شواہد اور گواہیاں ملیں کہ ایک ہندو تنظیم کے تربیت یافتہ مسلح افراد شولا پور اور دوسرے بھارتی شہروں سے یہاں آن پہنچے۔
$$$123$$$
ان کے علاوہ کمیونسٹ افراد نے بھی قتل عام میں پورا حصہ لیا۔کئی مواقع پر بھارتی فوج اور پولیس اہلکاروں نے بھی مسلمانوں سے زیادتی میں حصہ لیا۔کئی جگہوں پر فوجیوں نے مسلمانوں کی دکانیں اور مکانوں کو لوٹنے اور تباہ کرنے کے لئے ہندوؤں کی حوصلہ افزائی کی۔ حتیٰ کہ بعض مقامات پر فوجیوں اور پولیس اہلکاروں نے ہندوؤں کو قتل و غارت گری اور لوٹ مار کے لئے مجبور بھی کیا۔
$$$123$$$
ایک ضلعی ہیڈ کوارٹر میں انتظامیہ کا سربراہ جو بذات خود ہندو تھا،نے بھی بتایا کہ فوج نے خود بھی مسلمانوں کی دکانوں کو لوٹا تھا۔بہت سی جگہوں سے یہ شکایات سننے کو ملیں کہ فوجیوں نے نقدی،سونا اور چاندی خود رکھ لیا جبکہ گھروں کا باقی سامان عام ہندو بلوائیوں میں تقسیم کر دیا۔14 سے 15 ستمبر تک یہاں شدید بارش ہوئی جس کی وجہ سے مسلمانوں کی ایک بڑی تعداد کی یوں جانیں بچ گئیں کہ وہ جنگلوں میں چھپے ہوئے تھے۔
$$$123$$$
بھارتی فوجیوں کی گاڑیاں بارش کے پانی اور کیچڑ کی وجہ سے ان جنگلوں میں گھس نہ سکی تھیں۔خفیہ سندر لال رپورٹ میں ہندوؤں کی جانب سے کی گئی بہیمانہ کارروائیوں کا احوال بھی درج کیا گیا ہے۔
$$$123$$$
رپورٹ میں لکھا گیا ہے کہ’ ’کئی علاقوں میں ہمیں کنویں دکھائے گئے جو اس وقت بھی لاشوں سے بھرے پڑے تھے۔ایک جگہ ہم نے گیارہ لاشیں گنیں جن میں ایک بچہ ایک عورت کی چھاتی کے ساتھ چمٹا ہوا تھا۔
$$$123$$$
“رپورٹ میں کہا گیا ہے”ہم نے کھڈوں میں لاشیں پڑی دیکھیں۔ کئی جگہوں پر مسلمانوں کی لاشوں کو آگ لگائی گئی تھی اور ہم جلی ہوئی لاشیں اور کھوپڑیاں دیکھ سکتے تھے۔“ان میں سے بڑی تعداد میں لوگوں کو ذبح کیا گیا۔جارح بھارتی فوج نے مسلمانوں سے ہتھیار چھین کر یہاں کی ہندو آبادی کو فراہم کئے جنہوں نے بھارتی فوج کے ساتھ مل کر مسلمانوں کے قتل عام میں کردار ادا کیا۔
$$$123$$$
انھوں نے بھارتی فوجیوں کے ایماء پر لوٹ مار میں بھی خوب حصہ لیا۔اسی دوران نظام حیدرآباد نے اقوام متحدہ سے رجوع کیا،تاہم عالمی ادارے نے اس کا نوٹس لینے سے انکار کر دیا۔یوں مسئلہ آج بھی انصاف کا طلبگار ہے۔تاہم کنیہا لال مانک لال منشی (کے ایم منشی) ریاست حیدرآباد میں بھارتی حکومت کے ایجنٹ جنرل تھے،انھوں نے اپنی یادداشتوں میں بھی 1948ء کے اس قتل عام کا کہیں ذکر نہیں کیا۔کمیونسٹ پارٹی آف انڈیا (مارکسٹ) کے رہنما پی سندرایا نے بھی تلنگانہ کے لوگوں کی جدوجہد پر ایک کتاب لکھی لیکن انھوں نے مسلمانوں کی مشکلات کا ذکر کیا لیکن اس سے زیادہ کچھ نہیں لکھا۔
$$$123$$$
امریکہ،برطانیہ اور آسٹریلیا نے ایک نئے‘انڈو پیسیفک ڈیفنس معاہدے کا اعلان کیا۔اس سہ فریقی دفاعی اتحاد کے تحت امریکہ اور برطانیہ کی جانب سے آسٹریلیا کو جوہری طاقت سے لیس جدید ترین آبدوز ٹیکنالوجی فراہم کی جائے گی۔یہ پیش رفت ایک ایسے وقت ہوئی ہے جب امریکہ اور مغربی ملکوں کے چین کے ساتھ تعلقات میں کشیدگی بڑھتی جا رہی ہے۔
$$$123$$$
اس دفاعی معاہدے کو آوکس (Aukus) کا نام دیا گیا ہے۔اس کے تحت تینوں ممالک اپنی دفاعی صلاحیتوں بشمول سائبر سکیورٹی،مصنوعی ذہانت اور زیر آب نظام کو بہتر بنانے کے لئے جدید ٹیکنالوجی کا تبادلہ کریں گے۔تینوں ممالک ہند بحر الکاہل چین کی بڑھتی ہوئی طاقت اور فوجی موجودگی سے فکر مند ہیں۔
$$$123$$$
امریکی صدر جوبائیڈن نے ایک ورچوئل میٹنگ کے دوران کہا کہ آج ہم نے تینوں ملکوں کے درمیان باہمی تعاون کو مزید مستحکم کرنے اور اسے ایک رسمی شکل دینے کے لئے ایک اور تاریخی قدم اُٹھایا ہے۔
$$$123$$$
کیونکہ ہم تینوں یہ سمجھتے ہیں کہ ہند بحر الکاہل میں طویل مدتی امن اور استحکام کے لئے ایسا کرنا ناگزیر ہے۔برطانوی وزیراعظم بورس جانسن نے کہا کہ تینوں اتحادی،پہلے سے ہی خفیہ معلومات ایک دوسرے سے شریک کرنے والے پانچ ملکی اتحاد’فائیو آئیز‘ کے رکن ہیں،جس میں کینیڈا اور نیوزی لینڈ بھی شامل ہیں۔
$$$123$$$
انہوں نے کہا کہ یہ نیا معاہدہ ”ہماری دوستی میں ایک نئے باب کا اضافہ ہے اور اس شراکت داری کا پہلا کام آسٹریلیا کے لئے جوہری طاقت سے لیس آمدوزوں کے حصول میں مدد کرنا ہے۔
$$$123$$$
اس معاہدے کے بعد آسٹریلیا پہلی مرتبہ جوہری طاقت سے لیس آبدوز تیار کر سکے گا۔وہ برطانیہ کے بعد دوسرا ملک بن جائے گا جو اپنے جہازوں میں امریکی نیو کلیائی پروپولسن ٹیکنالوجی استعمال کر سکے گا۔جانسن نے تاہم واضح کیا کہ یہ جہاز نیو کلیائی ہتھیاروں سے لیس نہیں ہوں گے بلکہ یہ نیو کلیائی ری ایکٹروں سے آراستہ ہوں گے اور ہم جوہری ہتھیاروں کے عدم توسیع کے اپنے وعدوں پر پوری طرح قائم رہیں گے۔
$$$123$$$
آسٹریلیا نے اسی کے ساتھ فرانسیسی ڈیزائن والے آبدوز تیار کرنے کے معاہدے کو منسوخ کر دیا۔2016ء میں فرانس نے آسٹریلوی بحریہ کے لئے 12 بدوز تیار کرنے کا معاہدہ کیا تھا۔50 ارب آسٹریلوی ڈالر کا یہ معاہدہ آسٹریلیا کا اب تک کا سب سے بڑا دفاعی معاہدہ تھا۔آسٹریلوی وزیراعظم اسکاٹ موریسن نے بتایا کہ امریکہ اور برطانیہ کے قریبی تعاون سے یہ آبدوز ایڈیلیڈ میں تیار کیے جائیں گے۔
$$$123$$$
انہوں نے ٹام ہاک کروز میزائلوں سمیت طویل دوری تک مار کرنے والے میزائلوں کو اپ گریڈ کرنے کا بھی اعلان کیا۔تینوں ملکوں کے اس نئے معاہدے کے اعلان کے فوراً بعد نیوزی لینڈ کی وزیراعظم جیسنڈا آرڈرن نے اپنے ملک کی آبی حدود میں جوہری طاقت والے جہازوں کے داخلے پر پابندی کا اعادہ کیا۔خیال رہے کہ امریکہ‘کواڈ‘اسٹریٹیجک ڈائیلاگ گروپ کا بھی حصہ ہے جس میں آسٹریلیا، بھارت اور جاپان شامل ہیں۔
$$$123$$$
آسٹریلوی وزیراعظم موریسن نے کہا کہ دیگر امور پر بات چیت کے لئے صدر شی جن پنگ کو کھلی دعوت ہے۔ واشنگٹن میں چینی سفارت خانے نے نئے اتحاد کے اعلان پر ردعمل ظاہر کرتے ہوئے کہا کہ ان ملکوں کو ”سرد جنگ کی ذہنیت اور نظریاتی تعصب سے باہر نکلنا چاہیے۔ وائٹ ہاؤس ماضی میں سنکیانگ میں انسانی حقوق کی مبینہ خلاف ورزیوں،ہانگ کانگ میں مخالفین کے خلاف کارروائیوں اور کورونا وائرس سے نمٹنے کے اس کے طریقہ جیسے متعدد امور پر بیجنگ کی نکتہ چینی کرتا رہا ہے اور بعض اوقات اس پر پابندیاں بھی عائد کی گئی ہیں۔
$$$123$$$
بائیڈن نے کہا تھا کہ وہ کورونا وائرس کی وبا اور ماحولیاتی مسائل جیسے اہم امور پر چین کے ساتھ مل کر کام کرنا چاہتے ہیں لیکن دوسری طرف امریکہ کے اتحادیوں میں بین الاقوامی امور میں چین کی بڑھتی ہوئی سرگرمیوں سے فکر مندی بھی بڑھ رہی ہے ۔اسی باعث فرانس اور آسٹریلیا کے درمیان دستخط شدہ سب میرین کا ایک بڑا معاہدہ بھی زائل ہو گیا۔غصے میں فرانس نے جشن منسوخ کر دیا۔
$$$123$$$
فرانسیسی صدر میکرون نے ضرور اسے”پیٹھ میں چھرا گھونپنا“ تصور کیا۔فرانس کا غصہ امریکہ کی اپنے اتحادیوں سے غداری کی تاریخ میں ایک اور اضافہ ہے۔یورپی سیاستدانوں کی بڑے پیمانے پر جاسوسی،نودل کورونا وائرس کی وبا پھیلنے کے بعد یورپ کی رسد کو روکنا، افغانستان سے فوجی انخلاء کے وقت اتحادیوں کو نظر انداز کرنا،ان تمام امور میں امریکہ نے درحقیقت اپنے اتحادیوں کو نقصان پہنچایا ہے۔
$$$123$$$
یورپ سے سرمایہ کاری کا معاہدہ چین کی موجودہ قیادت کی اس طویل مدتی پالیسی کا حصہ ہے جس کے تحت وہ ایشیا اور یورپ کا ایک یوریشین اتحاد تشکیل دینا چاہتی ہے۔چین کا مطمع نظر ایشیا اور یورپ کو گہرے تجارتی اور معاشی رشتوں میں پرونا ہے۔قبل ازیں پورے ایشیا کو ایک معاشی رشتے میں منسلک کرنے کی خاطر گزشتہ سال نومبر میں چین نے ایک معاشی شراکت کا معاہدہ ایشیا اور بحر الکاہل کے 15 ممالک سے بھی کیا جن میں امریکہ کے قریبی تزویراتی اتحادی ممالک جیسے آسٹریلیا‘جنوبی کوریا اور جاپان بھی شامل ہیں۔
$$$123$$$
چین اپنے معاشی اور تجارتی تعلقات کو تیزی سے وسعت دیتا چلا جا رہا ہے۔دنیا میں عالمگیریت (گلوبلائزیشن) کے عمل کو تیزی سے آگے بڑھا رہا ہے۔یہ معاہدے چینی اقتصادیات کے،جوکہ کورونا وائرس وبا سے نمٹنے میں دنیا کے الجھے رہنے کی وجہ سے بڑے ممالک میں تیزی سے مائل بہ عروج ہے، استحکام کے باعث شی کی طاقت کا مظہر ہے۔ برلن میں روڈیم گروپ سے وابستہ چینی امور پر دسترس رکھنے والے ایک دانشور نے سرمایہ کاری کو خاص طور پر چین کے لئے جغرافیائی سیاسی انقلاب بتایا۔
$$$123$$$
چینی کمپنیوں کو یورپی منڈیوں میں پہلے ہی زبردست رسائی حاصل ہے،جو یورپ میں زباں زد عام ہے۔اس لئے انہوں نے قابل تجدید توانائی کے لئے مینوفیکچرنگ اور بڑھتی منڈی میں محض معمولی آغاز کرنے میں ہی کامیابی حاصل کی۔ٹرمپ ایشیا میں امریکہ کے روایتی اتحادیوں کو حقارت سے دیکھتے تھے لیکن بائیڈن نے چین سے درپیش سفارتی، اقتصادی اور فوجی چیلنجوں کا سامنا کرنے کے لئے ایک اتحاد تشکیل دینے کا آغاز کر رکھا ہے۔
$$$123$$$
دنیا کے تمام فورمز اس وقت افغان امور میں دلچسپی لئے ہوئے ہے،دنیا میں جو بھی افتادہ آتی ہے اس کا رخ مسلمانوں کی طرف ہی ہوتا ہے، پاکستان نے افغان مسئلے پر ایک نہایت ہی رویہ اختیار کیا جس کی تعریف دنیا کے تمام ممالک کر رہے ہیں مگر امریکہ سرکار جنہیں اس بات کا بھی ادراک نہیں کہ پاکستان نے حالیہ وقت میں باحفاظت امریکیوں اور یورپین کو نکال کر ان کی افواج اور دیگر افراد کتنی جانیں بچائیں ہیں مگر بجائے پاکستان کا شکر گزار ہونے کے امریکہ میں بات چل رہی ہے کہ پاکستان کے سلسلے میں رویہ کو امریکہ مزید سخت کرے نجانے اب کیا چاہتے ہیں؟۔
$$$123$$$
افغانستان مسئلے پر پاکستان کے حالیہ رویے اور پالیسی کی تمام دنیا تعریف کر رہی ہے گوکہ اس وقت پاکستان میں افغانستان کے حالیہ مسائل کے بعد ایک مرتبہ پھر لاکھوں افراد پاکستان میں پناہ لینے پہنچ گئے ہیں جو پاکستان کی کمزور معیشت پر بوجھ بن رہے ہیں مگر بہ حیثیت مسلمان پاکستان ان کی مہمان نوازی خندہ پیشانی سے کر رہا ہے اب جہاں پاکستان ایک مرتبہ پھر اپنی خارجہ پالیسی کی وجہ سے دنیا کی توجہ کا مرکز بن چکا ہے کیوں نہ دنیا کے پاکستان کی آواز کشمیری مظالم پر سننے کیلئے تیار نہیں اور کوئی واضح بات کرنے سے گریزاں ہے۔
$$$123$$$
افغان مسئلے پر پاکستان کی بہترین پالیسی نے بھارت کو رونے پر مجبور کر دیا ہے کہ اس کی ایک بہت بڑی رقم ریت کا ڈھیر بن گئی۔مسئلہ کشمیر اور کشمیر میں ہونے والے سنگین مظالم جو بھارت کی نام نہاد جمہوریت ڈھا رہی ہے ایک مرتبہ پھر پاکستان نے ان مظالم پر 131 صفحات پر مشتمل طویل دستاویز جاری کی ہے جس میں انسانی حقوق کے 32 نگرانوں کی رپورٹیں اور پاکستان کی جانب سے 14 رپورٹیں شامل ہیں۔
$$$123$$$
وزیر خارجہ شاہ محمود قریشی نے اس دستاویز میں شامل بھارت کے ماورائے عدالت قتل کی وارداتوں کے ٹھوس ثبوت پیش کئے ہیں۔ دستاویز نے اس بات کی بھی نشاندہی کی کہ کس طرح بھارتی حکومت نے کشمیر کی آزادی کی جائز جدوجہد کو دہشت گردی سے جوڑا اور بین الاقوامی برادری بشمول اقوام متحدہ اور اس سے متعلقہ انسانی حقوق کی مشینری،سول سوسائٹی کی تنظیموں سے مطالبہ کیا کہ وہ کشمیریوں کے لئے اپنی ذمہ داریوں کو پورا کریں تاکہ ظلم و جبر کی بھارتی حکمرانی کے خاتمے کے لئے اپنا کردار ادا کریں۔
$$$123$$$
اقوام متحدہ حکومت ہند کو مجبور کرے گی کہ وہ انسانی حقوق کی خلاف ورزیوں کی آزادانہ تحقیقات کے لئے اقوام متحدہ کی انسانی حقوق کو نسل کے خصوصی طریقہ کار مینڈیٹ ہولڈرز تک مفت رسائی کی اجازت دے ان مستند دستاویز میں بھارت کے جنگی جرائم کے مقدمات کا احاطہ کیا گیا ہے جس میں بھارت کے ہزاروں فوجی ملوث پائے گئے ہیں جن میں ایک میجر جنرل،چار انسپکٹر جنرل،سات ڈپٹی انسپکٹر جنرل،5 بریگیڈیئر،31 کرنل اور 188 میجر اور کپتان شامل ہیں پاکستان نے اس دستاویز کے ذریعے پُرزور مطالبہ کیا ہے کہ اقوام متحدہ مذکورہ جنگی جرائم میں ملوث افراد اور اکائیوں کے نام ریکارڈ کرے اور ان پر پابندیاں عائد کرے اتنے واضح اور سنگین انسانیت سوز مظالم پر یورپی یونین،برطانیہ اور دیگر ریاستوں کے زیر اہتمام جنگی جرائم کے ارتکاب کے لئے اپنی مخصوص عالمی انسانی حقوق کی منظوری کے نظام کے تحت بھارت پر پابندیاں لگانی چاہئے۔
$$$123$$$
بھارت کوشش کرتا ہے کہ اس کی جارحیت و بربریت گمنام رہے۔اقوام عالم اور صاحب رائے اداروں کیلئے یہ پاکستانی دستاویز نہایت اہم ہے جو ظاہر کرتی ہے مودی حکومتمذہب، ثقافت،نسلی اور سیاسی نظریات میں فرق کی وجہ سے کشمیری مقامی شناخت کو ختم کرتی چلی جا رہی ہے یوں تو کشمیر میں بھارتی مظالم کی طویل داستان ہے مگر نریندر مودی کی زیر قیادت بی جے پی کے اقتدار میں آنے کے بعد انسانی حقوق کی خلاف ورزیاں عروج پر پہنچ گئیں۔
$$$123$$$
دستاویز کے مطابق 1989ء کے بعد سے 96 ہزار سے زائد ماورائے عدالت قتل،162000 کے قریب من مانی گرفتاریوں اور تشدد کے واقعات،25 ہزار سے زیادہ پیلٹ گن کے زخمی ہونے کے واقعات ریکارڈ کئے گئے مزید یہ کہ 11250 خواتین کی عصمت دری ہوئی،لاکھوں بیوہ جبکہ 108000 سے زائد بچے یتیم ہوئے۔دستاویز میں 8652 نشان زدہ اجتماعی قبروں کی تفصیلات بھی فراہم کی گئی ہیں جن کی شناخت کشمیر کے 89 دیہات میں کی گئی ہے نیز بھارت نے کشمیریوں کے خلاف کیمیائی ہتھیاروں کا مشتبہ استعمال تھا جس سے بھارتی فوجیوں کے ہاتھوں 37 کشمیریوں کی نعشیں مکمل طور پر پہچان سے باہر ہیں۔
$$$123$$$
کیمیائی ہتھیاروں کا استعمال کیمیائی ہتھیاروں کے کنونشن کی مکمل خلاف ورزی ہے اور اس کے لئے غیر جانبدار بین الاقوامی تحقیقات کی ضرورت ہے،انکاؤنٹر کے دوران خواتین اور بچوں کو آگ کی لائن میں کھڑا کرکے،انہیں فوجی کیمپوں میں سونے پر مجبور کیا گیا انہیں مائن فیلڈ کھودنے پر مجبور کیا گیا اور نوجوانوں کو فوجی جیپوں سے باندھ دیا گیا۔
$$$123$$$
پاکستان ہمیشہ مطالبہ کرتا رہا ہے کہ عالمی ادارے بے حسی چھوڑ کر نیند سے بیدار ہوں اور کشمیر میں ہونے بہمانہ مظالم کو ایک نظر دیکھیں ان مظالم کی نشاندہی صرف پاکستان ہی نہیں بلکہ دنیا کے غیر جانبدار انسانی حقوق کی تنظیمیں یہاں تک بھارت میں موجود غیر جانبدار انسانی حقوق کی تنظیمیں بھی بارہا ذکر کرتی رہی ہیں اور اپنی حکومت کر کشمیریوں کے ساتھ بے رحمی اور بے حسی کا مظاہرہ نہ کرنے کی تلقین کرتی رہی ہیں۔
$$$123$$$
پاکستانی دستاویز میں داعش کے 5 تربیتی کیمپوں کجیی پی ایس کو آرڈینیٹ بھی شیئر کئے گئے جس کے مطابق ایک کیمپ گلمرگ 3 راجستھان اور ایک اتراکھنڈ میں تھا۔پاکستان کی وزارت خارجہ نے مظالم کی تفصیلات نہایت بہترین اور محنت سے تیار کی ہیں اب ضرورت اس بات کی ہے یہ صرف ایک پریس کانفرنس وہ بھی پاکستان میں پر اکتفاء نہیں کرنا چاہئے،ہمارے بے شمار سفارتخانے،قونصل خانے بھی صرف تنخواہ ”کھڑکا“ رہے ہیں وہ متعلقہ ممالک میں ان تفصیلات کو صاحب رائے تک پہنچائیں۔
$$$123$$$
پاکستانی سفارت خانوں اور قونصل خانوں میں بیشتر پریس قونصلر صرف پاکستانی خزانے پر بوجھ ہیں وہ مسئلہ کشمیر پر ایک باہر کے ممالک میں ایک پیراگراف لکھانے سے قاصر ہیں۔وزیراعظم اور وزارت خارجہ کو چاہئے اس پاکستانی دستاویز کو لے کر ہمارے کوئی بہترین وزیروں کا وفد،جن میں اسد عمر،چوہدری فواد حسین جیسے وزراء شامل ہوں جو بات کرنے کا سلیقہ رکھتے ہوں وہ چند دن کے بیرون ممالک دورے کرکے رائے عامہ ہموار کریں اور اس دستاویز میں دیئے گئے مظالم پر دنیا کی توجہ دلائیں تاکہ وہ بھی پاکستان کی ہم آواز بنیں یہ پاکستان کی مسئلہ کشمیر پر ایک بڑی خدمت ہو گی،ماضی میں کشمیر کمیٹی کے نام پر دوروں پر بڑا زرمبادلہ خرچ ہوا اور کچھ کارآمد نہ ہوا ان ممالک میں جائیں جہاں بھارت اپنے اثر و رسوخ سے اپنے نام ایمانداری اور جمہوریت کا راگ الاپتہ ہے۔
$$$123$$$
بھارت نے نہ صرف مقبوضہ کشمیر بلکہ جونا گڑھ،منادر اور ریاست حیدرآباد پر بھی بزور شمشیر پر قبضہ کر رکھا ہے افسوس ریاست جونا گڑھ کے حوالے سے پاکستان کی نئی نسل بالکل ناآشنا ہے وہ یہ جانتے ہی نہیں کہ جونا گڑھ وہ بدقسمت ریاست ہے جس کا الحاق تو پاکستان سے ہو چکا تھا لیکن عین موقع پر بھارتی مکروفریب کا شکار ہو گئی۔
$$$123$$$
اس کا شمار امیر کبیر ریاستوں میں ہوتا تھا اور اس کے نواب کی پاکستان میں شمولیت کی خواہش تھی لیکن بھارت نے شب خون مارتے ہوئے یہاں اپنی فوج اتار دیں اور اس پر ناجائز قبضہ کر لیا۔قیام پاکستان کے وقت ریاست کے نواب مہابت خانجی نے 15 اگست 1947ء کو پاکستان کے ساتھ الحاق کا اعلان کیا تھا اور اس ضمن میں معاہدے پر دستخط بھی کئے گئے تھے،اس دستاویز پر قائداعظم کے بھی دستخط ہیں تاہم بھارتی فوج نے اس پر قبضہ کر لیا۔
$$$123$$$
بھارتی قبضے کیخلاف سلامتی کونسل میں ایک قرار داد آج بھی اس کے ایجنڈے میں موجود ہے۔وقت کی ضرورت ہے کہ پاکستان کشمیر کی طرح یہ معاملہ بھی عالمی سطح پر اُٹھائے بلکہ اقوام متحدہ بھارتی تسلط ختم کروائے۔1972ء کے صدارتی آرڈیننس میں قیام پاکستان کے وقت موجود تمام ریاستوں کے حکمرانوں کے حقوق کو تسلیم کیا گیا تھا۔لیکن جونا گڑھ کا مقدمہ مختلف ہے کیونکہ دیگر ریاستوں کی طرح اس کا الحاق پاکستان سے نہ ہو سکا حالانکہ آئینی طور پر اس کا حصہ ہے۔
$$$123$$$
جونا گڑھ کی پاکستان کے ساتھ الحاق قرار داد منظور کرکے ملکہ الزبتھ اور لارڈ ماؤنٹ بیٹن کے پاس بھی بھیجی جا چکی تھی اور لارڈ ماؤنٹ بیٹن اور ملکہ کے جوابی خطوط کی نقول بھی موجود ہے مگر ہوا اس کے برعکس بھارت نے کئی مسلم اکثریتی علاقوں کو غاصبانہ طور پر اپنے ساتھ شامل کر لیا جس کی دو بڑی مثالیں مقبوضہ کشمیر اور ریاست جونا گڑھ ہیں۔
$$$123$$$
تقسیم ہند کے وقت لارڈ ماؤنٹ بیٹن نے ابتدائی طور پر اعلان کیا تھا کہ ریاستیں الحاق کا فیصلہ کرنے میں آزاد ہیں چاہے جغرافیائی سرحدیں کسی بھی ملک کے ساتھ ملتی ہوں لیکن بعد ازاں اس نے اپنے فیصلے سے خود ہی مکر گئی۔جغرافیائی حدود اربعہ یعنی ایک ریاست کی سرحدیں بھارت سے ملتی ہیں یا پاکستان سے کو جواز بناتے ہوئے ریاست جونا گڑھ کے پاکستان کے ساتھ الحاق میں روڑے اٹکانے کی کوشش کی گئی۔
$$$123$$$
ہندو رہنماؤں نے اپنے نام نہاد اکھنڈ بھارت کے مذہبی اعتقاد کو سیاسی روپ دے کر ماؤنٹ بیٹن سے گٹھ جوڑ کر لیا۔اس بات کی پوری کوشش کی گئی کہ پاکستان کو جغرافیائی اور معاشی طور پر جتنا محدود کیا جا سکتا ہے،کیا جائے۔جونا گڑھ کا مسئلہ پاکستان کیلئے ناگزیر مسئلہ ہے اور ریاست جونا گڑھ پاکستان کا قانونی حصہ ہے کیونکہ قائداعظم اور نواب آف جونا گڑھ کی دستخط شدہ قانونی الحاق دستاویز کی موجودگی میں ریاست پر بھارتی تسلط غیر آئینی ہے اور پاکستان کا دعویٰ بین الاقوامی سطح پر قانونی طور پر مسلم ہے اس لئے اس مسئلہ کے حل کیلئے پاکستان کو تمام بین الاقوامی فورمز کو استعمال کرنا چاہیے۔
$$$123$$$
بھارت نے جب انصاف کی دھجیاں بکھیریں تو قائداعظم نے اقوام متحدہ سے رجوع کیا تاکہ اس مسئلہ کا قانونی حل نکالا جائے۔پاکستان میں ابتداء میں تو جونا گڑھ کا مسئلہ سیاسی اور تعلیمی حلقوں میں زیر بحث رہا۔بعد ازاں اس اہم مسئلہ کو نظر انداز کر دیا اور آئینہ تاریخ میں اس کی اہمیت کو دھندلا دیا۔جونا گڑھ کا مسئلہ کتابوں میں تو پیش کیا گیا لیکن بین الاقوامی سطح پر اس مسئلے کو اجاگر کرنے کی خاطر خواہ کاوشیں نظر نہیں آتیں۔
$$$123$$$
بدقسمتی سے اس مقدمہ کو اس طرح لڑا ہی نہیں گیا جیسا اس کا حق تھا اب وقت آچکا ہے کہ اس مسئلے کا قانونی دعوے دار پیش رفت کرے اور کنٹرول سنبھالے۔
$$$123$$$
جونا گڑھ پر قبضے کے بعد پاکستان کے وزیر خارجہ ظفراللہ نے اقوام متحدہ کی سلامتی کونسل کے اجلاس میں 18 فروری 1948ء میں خطاب کرتے ہوئے کہا تھا کہ سلامتی کونسل کے اراکین دستاویز نمبر (2) سیکشن (B) کی طرف توجہ فرمائیں تو مسئلہ جونا گڑھ کا مختصر احوال ملے گا۔
$$$123$$$
اس دستاویز کے چوتھے حصے کے حتمی پیراگراف (C۔2اور D) میں سلامتی کونسل سے گزارش کی گئی ہے کہ وہ کمیشن (یا کمیشنوں) کے ذریعے C اور جونا گڑھ،منادر اور دیگر کاٹھیا دار ریاستیں جو کہ پاکستان سے الحاق کر چکی ہیں وہاں سے ہندوستانی افواج اور انڈین سول بیورو کریٹس کو ہٹا کہ یہ ریاستیں قانونی حکمرانوں کے حوالے کی جائیں۔”D“ یہ ریاستیں جن کا تذکرہ C میں کیا گیا ہے ان کے باشندوں کی جو ان ریاستوں سے جبراً نکال دیئے گئے ہیں یا گھر بار چھوڑنے پر مجبور ہوتے ہیں،دوبارہ ان کے مکانات،زمین اور جائیداد واپس دلوائی جائیں،امداد پہنچائی جائے۔
$$$123$$$
نیز ہندوستان کے فوجیوں،سول حکام اور مداخلت کاروں کی غیر قانونی کارروائیوں کی وجہ سے جو نقصان ہوئے ہیں ان کا معاوضہ دلایا جائے۔جس طرح تشکیل پاکستان ایک تاریخی واقعہ ہے عین اسی طرح الحاق جونا گڑھ بھی اپنے اندر کئی تاریخی پہلو لئے ہوئے ہے لیکن بدقسمتی سے اس اہم واقعے کو بھی نہایت بے حسی کے ساتھ بھلا دیا گیا ہے۔الحاق جونا گڑھ کا فیصلہ بھارتی حکمرانوں کے لئے ناقابل برداشت تھا۔
$$$123$$$
جونا گڑھ 4600 مربع میل پر مشتمل ہے۔1748ء میں ریاست جونا گڑھ قائم ہوئی۔1807ء میں یہ برطانوی زیر حمایت ریاست بن گئی۔1818ء میں ایسٹ انڈیا کمپنی نے اس کا کنٹرول سنبھال لیا لیکن سوراشٹر علاقہ برطانوی راج کے براہ راست کبھی نہیں آیا۔اس کے ہمسائے برطانیہ نے اسے ایک سو سے زیادہ نوابی ریاستوں میں تقسیم کر دیا تھا جو کہ 1947ء تک قائم رہیں۔موجودہ پرانا شہر جو کہ انیسویں اور بیسوی صدی کے دوران ترقی پایا سابقہ نوابی ریاستوں میں سے ایک ہے۔
$$$123$$$
اس کے ریاست کے نواب کو 13 توپوں کی سلامی دی جاتی تھی۔ریاست کا کراچی سے سمندری فاصلہ 480 کلو میٹر ہے۔یعنی ساحل کراچی سے صرف 44 میل کے فاصلے پر ہے۔جونا گڑھ کی کئی سو سالہ تاریخ ہے اور اس طویل تاریخ پر نظر ڈالی جائے تو ریاست کی خوشحالی اور امن و امان کا منظر نمایاں ہو جاتا ہے۔ریاست کے پہلے نواب بہادر خان ہیں جنہیں اس وقت کے ہندوستان کے بادشاہ شاہ محمد نے شیر خان کے خطاب سے نوازا تھا۔
$$$123$$$
1748ء سے نوابین کی کئی نسلیں جونا گڑھ ریاست کی حکمران رہیں۔9 نومبر 1947ء میں بھارتی قبضے کے بعد کا دور بھی نوابین کی تین نسلوں پر محیط ہے۔مگر یہ ریاست ابھی تک آزاد نہیں ہو سکی۔ایک اندازے کے مطابق اس وقت صرف کراچی میں ریاست جونا گڑھ کے 20 لاکھ افراد رہائش پذیر ہیں۔وہ اس امید پر ہیں کہ کبھی ریاست سے بھارت کا غاصبانہ قبضہ ختم ہو کر رہے گا اور جونا گڑھ پاکستان کا حصہ بن جائے گا جو ان کا دیرینہ مطالبہ ہے اور ان کا حق بھی۔
$$$123$$$
بھارت قبضے کے بعد ریاست کی اراضی اور نواب کے محلات کو سیل کر دیا گیا تھا،ان محلات کی تباہی اور بربادی کی منہ بولتی داستان دنیا کے سامنے ہے۔اس ضمن میں نواب ریاست آف جونا گڑھ نے اپنا مقدمہ اقوام متحدہ میں دائر کیا تھا مگر اس مقدمے کا فیصلہ نہیں ہو سکا۔1947ء میں آزادی کے وقت ریاست جونا گڑھ کی آبادی مسلمانوں پر مشتمل تھی جس کی بنیاد پر ریاست پاکستان سے الحاق کی متمنی تھی جو کہ فطرت کے بھی عین مطابق تھا کیونکہ پاکستان دو قومی نظریے کی بناء پر ہی وجود میں آیا تھا اور اس کی بنیادی شق یہ تھی کہ جو مسلم اکثریت والے علاقے ہونگے وہ تمام کے تمام پاکستان میں شامل کئے جائیں گے اور ہندو اکثریتی علاقے ہونگے انہیں بھارت میں ختم کیا جائے گا۔
$$$123$$$
اب جو ہندو اکثریتی علاقے تھے انہیں تو بھارت نے اپنے ساتھ الحاق کر دیا لیکن مسلم اکثریتی ریاستیں مقبوضہ کشمیر،جونا گڑھ،حیدرآباد اور منادر کی آزادی کو سلب کرکے انہیں خود میں جبراً شامل کر لیا۔
$$$123$$$
برطانوی قانون دان سر ریڈ کلف نے انتہائی جانب داری سے کام لیتے ہوئے پاکستان کے ساتھ بددیانتی کا مظاہرہ کیا تو دوسری طرف بھارت نے بھی ریاستوں کے الحاق میں نت نئے مسائل کو جنم دیا۔
$$$123$$$
جنوبی ہند کی دو بڑی ریاستوں ٹراؤنکور اور حیدرآباد دکن نے خود مختار رہنے کا فیصلہ کیا تھا لیکن بھارت نے قانون آزادی پسند کی دھجیاں بکھیرتے ہوئے ان پر فوج کے ذریعے قابض ہو گئی۔ہندوستان کے حکمرانوں نے نواب صہابت خانجی کو لالچ،دھمکیوں اور حیلوں سے ورغلانے اور دھماکے کی کوشش کی لیکن نواب کے قدم نہ ڈگمگا سکے۔ افسوس جونا گڑھ کا کیس اقوام متحدہ میں فائل ہونے کے بعد آج تک اسے مسئلے سے متعلق کوئی ٹھوس اقدامات نہیں اُٹھائے جا سکیں۔
$$$123$$$
مسئلہ جونا گڑھ پر اقوام متحدہ کی خاموشی مضحکہ خیز ہے۔حالانکہ جونا گڑھ پاکستان کا آئینی و قانونی حصہ ہے۔ریاست جونا گڑھ کے الحاق کے خلاف بھارت کا یہ استدال تھا کہ جونا گڑھ اور منادر کے پاکستان میں شامل ہونے سے بھارت کی سلامتی کا خطرہ لاحق ہو گا۔
$$$123$$$
جونا گڑھ نواب کو رائے شماری کروانا چاہیے تاکہ عوام کی رائے معلوم ہو سکے اور یہ رائے شماری ہندوستان اور جونا گڑھ اور ریاست نے کشمیر میں رائے شماری ٹھکرا کر وہاں کے ہندو راجہ کے الحاق کی خواہش کی رٹ لگا رہا تھا لیکن جونا گڑھ کے معاملے میں حکمران کی خواہش کے برعکس کی صوابدید کا پرچار کرنے لگا۔
$$$123$$$
یہ نظریاتی قضاد درحقیقت ہندوستان کی جارحانہ حکمت عملی کا ایک حصہ تھا۔بہرحال ریاست میں رائے شمار محض ایک دکھاوا تھا۔دراصل وہ جونا گڑھ تو ہڑپ کے منصوبے پر عمل کرنا چاہتا تھا۔ہندوستان نے اپنی فوجیں ریاست میں داخل کر دیں ۔ ریاست کے رسل و رسائل کے ذرائع تو منقطع کر دیا۔ریلوے اور سڑکوں کو کاٹ دیا گیا۔اس کے نتیجے میں ریاست کا نظم و نسق ہی تباہ کر دیا۔
$$$123$$$
پھر اس نے بین الاقوامی رائے عامہ کو دھوکہ دینے کیلئے گفت و شنید کا اعلان کر دیا۔پاکستان حکومت نے رائے شماری کو تجویز پیش کی لیکن بھارت ٹال مٹول سے کام لیتا رہا۔ادھر ریاست میں اندرونی حالات ابترین کا شکار ہو رہے تھے۔بھارت نے جونا گڑھ کو بزور شمشیر ناجائز تسلط جما لیا۔9 نومبر کو ریاست جونا گڑھ پر ہندوستان کا مکمل قبضہ ہو گیا اور ریاست کا نیا گورنر مقرر کر دیا گیا۔
$$$123$$$
یہ فیصلہ انگریزی حکومت کے فیصلے کے خلاف تھا جس میں درمیان ریاست کو پاکستان یا ہندوستان میں کسی سے الحاق کا حق دیا تھا اور جونا گڑھ پاکستان سے الحاق کے حق میں فیصلہ دے چکا تھا۔20 جنوری 1949ء کو جونا گڑھ کو نئی ریاست سوراشٹرا میں ضم کر دیا گیا۔1960ء میں جونا گڑھ میں مہا گجرات موومنٹ کے نتیجے میں ریاست گجرات کا حصہ بنا دیا گیا۔
$$$123$$$
وفاقی وزیر اطلاعات و نشریات فواد چوہدری کا یہ کہنا کہ شہباز شریف،بلاول،مریم بی بی،فضل الرحمان پر مشتمل ”پی ڈی ایم“ ایک ”چوں چوں کا مربہ“ بن گیا ہے کیونکہ ایک کی رائے اور دوسرے کی اور تیسرے کی رائے کیا ہے کچھ پتہ نہیں۔اس میں کوئی دورائے بھی نہیں ہیں کہا پوزیشن جماعتیں ان دنوں اندرونی انتشار کا شکار ہیں جس کا تحریک انصاف کی حکومت بھرپور فائدہ اُٹھا رہی ہے۔
$$$123$$$
مسلم لیگ (ن) میں ”ٹاس“ ہو رہا ہے کہ قیادت کون کرے گا۔ایک ہفتے قیادت شہباز شریف،اگلے ہفتے مریم صفدر اور پھر ”ٹاس“ ہوتا ہے کہ شاہد خاقان عباسی قیادت کریں گے پھر کہی جا کر باری نواز شریف کے بیانوں کی آتی ہے،بظاہر دیکھا جائے تو اپوزیشن کی طرف سے اب تک کوئی ایسی سنجیدہ بات سامنے نہیں آ رہی ہے جس کا عوام کو انتظار ہے۔
$$$123$$$
بات تو کسی حد تک دل کو لگتی ہے ماسوائے ”ٹاس“ والی بات کے مگر کنفیوژن ضرور ہے۔
$$$123$$$
بلاول بھٹو تو دوسرے ٹریک پر ہیں انہیں کسی نے کہہ دیا ہے کہ نواز شریف کے بیانیہ کی وجہ سے ”کرتا دھرتا“ لوگ اب مسلم لیگ ن کو آنے نہیں دیں گے یہ ”کرتا دھرتا“ کہ لفظ میں نے سینئر سیاستدان چوہدری شجاعت سے جدہ میں سیکھا مگر کچھ سمجھ نہ آیا میں آج تک عوام کو ہی ”کرتا دھرتا“ سمجھتا رہا ہوں جب ق لیگ کے جمالی وزیراعظم تھے اس وقت جدہ میں چوہدری شجاعت کے اعزاز میں جدہ کمیونٹی نے ان کے اعزاز میں حالات حاضرہ جاننے کیلئے ایک ظہرانے کا اہتمام کیا ایک تو بیرون ملک پاکستانیوں کو حالات حاضرہ جاننے کا بہت شوق ہوتا ہے انہیں کیوں نہ گزشتہ 73 برس سے سمجھ نہ آئی کہ حالات حاضرہ سے آپ کے کام نہ لینے میں نہ دینے دوست زرمبادلہ کماؤ اور ملکی معیشت کی بہتری کے خواب دیکھو زرمبادلہ کے نتیجے میں حکومت سے کوئی مراعات نہیں بس ہر 6 ماہ میں حکمرانوں کا ایک بیان آجاتا ہے کہ پاکستانی تارکین وطن ہماری ریڑھ کی ہڈی ہیں ہمیں ان پر فخر ہے وغیرہ وغیرہ۔
$$$123$$$
ملک جانے کی صورت میں آپ کو سونے کا انڈہ دینے والی مرغی سمجھا جائے اور گلی گلی،اداروں اداروں،دفتر دفتر لوگ پھن پھیلائے بیٹھے رہتے ہیں خیر میں اوور سیز پاکستانیوں کا ایک قدیم اور ہمیشہ رہنے والا دکھڑا لے بیٹھا بات ہو رہی تھی چوہدری شجاعت اور ”کرتا دھرتا“ کی انہوں نے استقبالیہ کے جواب میں ملک کے حالات بہتر بتائے اور مزید بہتر ہونے کا عندیہ دیا چونکہ حکومت ق لیگ کی تھی اور سر پر ہاتھ تھا جنرل پرویز مشرف کا اس لئے ان کا یہ کہنا بنتا تھا اپنی تقریر میں انہوں نے کہا کہ ہماری جماعت میں جمہوریت ہے ہمیں اقتدار کی لالچ نہیں جبکہ ”کرتا دھرتا“ لوگوں نے مجھ سے کہا تھا آپ جماعت کے سربراہ ہیں مگر میں وزیراعظم نہ بنا اور اپنی جماعت کے میر ظفراللہ جمالی کو وزارت اعظمیٰ دلوا دی ان کی تقریر کے بعد کھانا ہوا بطور سٹیج سیکرٹری فرائض انجام دیتے ہوئے میں نے کہا کہ چوہدری صاحب ایک بات سمجھ نہیں آئی یہ ”کرتا دھرتا“ کون ہیں؟جنہوں نے آپ کو وزیراعظم بننے کو کہا تھا یہ کہہ کر مائیک ان کے ہاتھ میں تھما دیا۔
$$$123$$$
چوہدری صاحب نے ایک منٹ خاموشی رکھی پھر مائیک ٹیبل پر رکھتے ہوئے کہا ”چلو روٹی کھائے ،خان صاحب کا پروگرام مجھے مروانے کا لگتا ہے“،یہ کنفیوژن کا ہونا،استعفیٰ دینا پہلے یا لانگ مارچ پہلے،پی پی پی ڈیم ایم چھوڑ گئی،پہلے معافی مانگے پھر ساتھ ساتھ جدوجہد کریں گے یہ سب بہانے بازیاں ہیں دراصل اب سڑکوں کے احتجاج کی سیاست ہو نہیں سکتی بے شمار عوامل کی وجہ سے جن میں تحریک چلانے والے جو گزشتہ بھی اس ملک میں سربراہ رہے ہیں خاص طور پر پی پی پی کی حکومت کے زمانے میں ہی تو لفظ ”کرپشن“ کا لفظ متعارف ہوا تھا،لفظ کرپشن کی بدنما شکل ”مسٹر 10 پرسنٹ“ نیز ان کی اپنی حکومتوں کی کارکردگی کیا رہی ہے۔
$$$123$$$
پیپلز پارٹی جو وفاق میں برسراقتدار رہی اور آج بھی سندھ میں اقتدار پر براجمان ہے سالہا سال سے حکمرانی کرتے ہوئے اس کی قیادت نے کون سی ”دودھ کی ندیاں“ بہا دیں،رہی بات حکومت ن لیگ کی تو یہ بھی کرپٹ لوگوں کی جماعت ثابت ہوئی اب تحریک انصاف کی تفصیلات جاننے کیلئے ہمیں ایک دو سال اور انتظار کرنا پڑے گا۔انتخابات کے نتیجے میں اگر کوئی اور حکومت میں آیا تو نیب کے سربراہ کی خدمات لی جائیں گی جو کسی کونے سے وہ فائلیں نکال لائیں گے جن پر دھول جمع ہو چکی ہو گی پھر بغیر مضبوط ثبوتوں کے گرفتاریاں ہوں گی عوام ایک مرتبہ پھر کرپٹ لوگوں کی گرفتاری کے بعد ملکی خوشحالی کے خواب دیکھ رہی ہوں گی دراصل فواد چوہدری ایک بڑے سیاسی خاندان کے چشم و چراغ ہیں اور میڈیا پر جتنا وقت لے سکتے ہیں وہ پاکستان میں کسی کو کم ہی ملتا ہے دیگر وزراء کو بھی پریس کانفرنسز میں میڈیا کے تڑکے کیلئے فواد چوہدری کو ساتھ بیٹھانا پڑتا ہے چونکہ میڈیا کیلئے وہ پسندیدہ شخص ہیں۔
$$$123$$$
”چوں چوں کے مربے“ کی تشریح یوں بھی ہو سکتی تھی کہ ان ”تلوں میں تیل نہیں“ چونکہ آج پاکستان کی سیاست ایک نیا رُخ لے رہی ہے۔
$$$123$$$
ایک ایسا بیانیہ کھڑا کیا جا رہا ہے جس کے مطابق مزاحمت کرنا جمہوریت کو نقصان پہنچانے کے مترادف قرار دیا جا رہا ہے دوسری طرف مزاحمت بھی آرام سے بیٹھ کر کی جا رہی ہے یہ سارا سیاسی ماحول پاکستان تحریک انصاف کے حق میں جاتا دکھائی دے رہا ہے اور اس چیز کا قوی امکان ہے کہ عمران خان اس ملک کے پورے 5 سال نہایت آرام سے گزاریں گے یہ نجومی کی بات نہیں سامنے موجود حالات ہیں باقی 5 سال کی باتیں بعد میں۔
$$$123$$$
ایک زمانہ تھا جب پی پی پی کی مزاحمت ہوتی تھی جس کا پرچم بیگم نصرت بھٹو نے بلند کیا تھا مگر بدقسمتی سے اب یہ جماعت مفاہمت کی علامت بنتی جا رہی ہے۔ سیاست میدان کے بجائے اب ڈرائنگ روم میں منتقل ہو چکی ہے۔ایک طرف آصف زرداری اور بلاول بھٹو مفاہمت کا پرچم بلند کئے ہوئے ہیں تو دوسری طرف شہباز شریف اپنی باری کا انتظار کر رہے ہیں۔میاں صاحب ویڈیو لنک سے مزاحمتی تحریک چلا رہے ہیں کمال ہے ویسے ان 13 برس میں اگر یہ 3 مقبول جماعتیں صرف جمہوریت کی بنیادوں کو ہی مضبوط کرتیں طلبہ،مزدور،عدلیہ اور میڈیا کو آزاد اور خود مختار بناتیں تو شاید طاقت کے توازن میں عوام کا کوئی عمل دخل ہوتا،سچ پوچھیں تو سویلین حکومتوں نے سویلین اداروں کو ہی کمزور کیا ہے۔
$$$123$$$
ایسے میں واحد امید پھر وہی نعرہ یاد آتا ہے حبیب جالب کا ”چاروں جانب سناٹا ہے دیوانے یاد آتے ہیں“۔
$$$123$$$
ڈاکٹر سید محمد عظیم شاہ بُخاری
$$$123$$$
ستمبر کا مہینہ شروع ہوتے ہی جہاں ایک طرف جنگِ ستمبر کی یادیں طبیعت میں جوش و ولولہ بھر دیتی ہیں وہیں 27 ستمبر کو ہونے والا عالمی یوم سیاحت میرے جیسے آوارہ گردوں کو بیدار کر دیتا ہے۔ یہ بے چین روحوں کو در در خاک چھاننے پر اکساتا ہے اور کسی نہ کسی سفر کا قصد کرنا ہی پڑتا ہے۔
$$$123$$$
سیاحت ان شعبوں میں سے ایک ہے جس میں موجودہ حکومت کے آنے کے بعد کافی بڑھوتری ہوئی ہے۔
$$$123$$$
وطنِ عزیز کو اللہ پاک نے قدرتی نظاروں کے ساتھ ساتھ بیش بہا تاریخی خزانوں اور سینکڑوں مذہبی و مقدس مقامات سے نوازا ہے جسے دیکھنے بیرونِ ملک سے بھی بہت سے سیاح ہر سال آتے رہتے ہیں۔ لیکن گزشتہ سال کرونا وائرس کی وجہ سے لگائی گئی سفری پابندیوں کی بدولت غیر ملکی سیاحوں کی آمد انتہائی کم رہی۔
$$$123$$$
ایسے موقع پر اندرون ملک سیاحوں نے اس شعبے کو سنبھالا اور اپنا بھر پور حصہ ڈالا۔
$$$123$$$
 کرونا کے آنے کے بعد یہ امید کی جا رہی تھی کہ اس انڈسٹری کو تالے لگ جائیں گے، لیکن لاک ڈاؤن کی وجہ سے چار دیواری میں قید پاکستانیوں نے سیاحت کی دم توڑتی صنعت میں ایک نئی روح پھونک دی اور اگلے پچھلے سب ریکارڈ برابر کر دیئے۔ یہ اس بات کا ثبوت ہے کہ یہ قوم گھومنے پھرنے کی شیدائی ہے اور اس کی جبلت میں خوبصورت نظاروں کی کشش رکھ دی گئی ہے۔
$$$123$$$
اگر بات کریں گزشتہ چند سالوں میں سیاحت کے میدان میں ہونے والی کامیابیوں کی تو اس عرصے میں بہت سی خوشخبریاں سننے کو ملی ہیں۔ جہاں عالمی منظرنامے پر پاکستان کے ایک نوجوان سپوت ''شہروز کاشف'' نے دنیا کی سب سے بڑی چوٹی ماؤنٹ ایورسٹ پہ قدم رکھ کر ایک ریکارڈ بنایا تو وہیں ''سِرباز خان'' بھی ان کے پیچھے ایورسٹ تک جا پہنچے۔ سرباز اس کے علاوہ عبدل جوشی کے ہمراہ ''اناپورنا'' بھی سر کر چکے ہیں اور اب شہروز دوبارہ نیپال میں ''مناسلو'' اور سرباز ''دھولاگیری'' سر کرنے پہنچ چکے ہیں۔
$$$123$$$
ملک کے اندر بھی بہت سے لوگوں نے اپنے بلند عزم کے آگے کے-ٹو جیسے پہاڑ کو جھکایا جن میں ''محمد علی سدپارہ مرحوم'' خاص طور پہ قابل ذکر ہیں جو کے ٹو تک تو نہ پہنچ سکے، لیکن اس سفید سلطنت میں ہی اپنی جان رب کے سپرد کر دی۔
$$$123$$$
ان کے بعد ان کے بیٹے ''ساجد سدپارہ'' نے انکا خواب کے ٹو پر سبز ہلالی پرچم لہرا کر پورا کیا۔ سرباز خان اور شہروز کاشف نے بھی کے ٹو پر قدم رکھا۔
$$$123$$$
نائلہ کیانی نامی ایک نوجوان لڑکی نے 8035 میٹر بلند گیشربروم۔ ٹو چوٹی سر کی۔ ان کے علاوہ محمد عثمان ارشد، اسد اللہ موجیانوالہ، ضیاء الرحمٰن، عبدالرحمان پالوہ اور چند دیگر ایسے نام ہیں جنہوں نے مختلف طریقوں سے لمبے سفر کر کے سیاحت کی اہمیت کو اجاگر کیا اور اب بہت سے لوگ انوکھے طریقے اپنا کر پہاڑی علاقوں میں سیاحت کو فروغ دے رہے ہیں۔
$$$123$$$
 اس ضمن میں حکومت کے اٹھائے گئے اقدامات کا ذکر کریں تو وزیراعظم عمران خان کئی بار مختلف فارمز پر اس بات کا اعلان کر چکے ہیں کہ سیاحت اس حکومت کی اولین ترجیحات میں سے ایک ہے اور ہم سیاحت کی ترقی و ترویج کے لیئے ہر ممکن کوشش کریں گے۔ سیاحتی مقامات پر بین الاقوامی معیار کی سہولتوں کو یقینی بنانے کے ساتھ سیاحت کے حوالے سے زیرِ التوا معاملات کو بھی ترجیحی بنیادوں پر حل کیا جائے گا۔
$$$123$$$
 ان کی یہ بات سچ ہوتی نظر آ رہی ہے کہ گزشتہ دو تین سالوں میں سیاحت کے میدان میں بہت سے نئے منصوبوں کا آغاز دیکھنے میں آیا ہے۔
$$$123$$$
جہاں سیاحت کے حوالے سے ورکشاپس اور سیمینارز کا انعقاد کیا گیا وہیں حکومت پاکستان نے بہت سے مواقع پر ملک کے مختلف علاقوں میں صفائی مہم بھی منعقد کروائی ہے۔ پنجاب حکومت نے پہل کرتے ہوئے رواں برس سیاحت کے لیئے دگنے سے بھی زیادہ بجٹ منظور کیا ہے جبکہ اِس سال سوشل میڈیا کے ذریعے سیاحت کو بھرپور طریقے سے پروموٹ کیا گیا ہے۔
$$$123$$$
پنجاب میں ٹی ڈی سی پی نے سیاحت کے حوالے سے تین زونز بنائے ہیں جن میں نارتھ زون (اٹک، کوٹلی ستیاں، کوہ نمک) ، سینٹرل زون (لاہور، چھانگا مانگا، قصور) اور ساؤتھ زون (بہاولپور، کوہِ سلیمان، چولستان، ملتان) کے پراجیکٹس شامل ہیں ۔
$$$123$$$
ان تینوں زونز میں تیزی سے مختلف سہولیات کی فراہمی پر کام جاری ہے۔ جہاں کوہِ سلیمان میں مختلف ثقافتی سرگرمیاں منعقد کروائی گئی ہیں وہیں وادئ سون میں ''گلیمپنگ پوڈز'' نصب کرنے کے ساتھ ساتھ کھبیکی جھیل ریزورٹ کی تعمیر اور پانی پر تیرتی جگمگاتی کشتیاں بھی چلائی گئی ہیں جس سے اس وادی میں سیاحوں کی آمد میں اضافہ دیکھنے میں آیا ہے۔
$$$123$$$
اس کے علاوہ پنجاب میں مری اور پتریاٹہ کے مقام پر بھی یہ پوڈز نصب کیئے گئے ہیں جبکہ کوٹلی ستیاں اور چھانگا مانگا میں ابھی نصب کیئے جانے ہیں۔
$$$123$$$
ٹی ڈی سی پی کے منیجنگ ڈائریکٹر ''جناب تنویر جبار بھٹی'' کا اس حوالے سے کہنا تھا کہ یہ پوڈز جہاں رہائش کا سستا ذریعہ اور ماحول دوست ہیں وہیں یہ شہروں سے سیاحوں کے رش کو کم کرنے میں بھی معاون ثابت ہوں گے۔
$$$123$$$
اسی طرح خیبر پختونخواہ ٹوارزم نے بھی ٹھنڈیانی، شانگلہ، شیخ بدین اورشاران کے مقامات پر یہ گلیمپنگ پوڈز نصب کیئے ہیں جنہیں سیاحوں کی طرف سے بھرپور پذیرائی مل رہی ہے۔
$$$123$$$
ہزارہ ڈویژن میں عالمی معیار کی موٹروے بننے سے اس خطے کو بے پناہ فائدہ ہوا ہے۔ جہاں دور دراز علاقوں تک کا سفر کم اور آسان ہوا ہے وہیں اس ایک سڑک نے بہت سے دلکش مناظر دنیا تک پہنچائے ہیں۔
$$$123$$$
ٹوارزم ڈیویلپمنٹ کارپوریشن پنجاب نے وزیر اعظم کے ویژن پر عمل کرتے ہوئے پنجاب میں دو بہترین پروجیکٹس متعارف کروائے ہیں، پہلا ضلع جہلم میں ''البیرونی ہریٹیج ٹریل'' اور دوسرا پوٹھوہار کی جھیلوں میں واٹر سپورٹس و دیگر سہولیات کی فراہمی۔
$$$123$$$
البیرونی ہریٹیج ٹریل پراجیکٹ کا افتتاح رواں سال وزیر اعظم عمران خان نے نندنہ قلعے کے مقام پر کیا تھا جس میں ضلع چکوال و جہلم کے، ایک ہی دائرے میں موجود سات مختلف مقامات کی بحالی شامل ہے۔
$$$123$$$
یہ مقامات مندر و قلعہ نندنہ ، کٹاس راج کا شیو مندر، کھیوڑہ کی کان، ملوٹ کا قلعہ و مندر اور تخت بابری ہیں۔
$$$123$$$
دوسرے اہم منصوبے میں ضلع چکوال اور گرد و نواح کے علاقے میں واقع چھوٹی جھیلوں اور ڈیموں پر واٹر سپورٹس کی سہولیات مہیا کر کے عوام کا رخ ان علاقوں کی طرف موڑا جا رہا ہے۔ ان میں کلرکہار جھیل، دھرابی ڈیم، ڈھوک ٹالیاں ڈیم، سرگودھا اور کالاباغ کے مختلف علاقے سامل ہیں۔
$$$123$$$
ملک کے دیگر مقامات پر بھی حکومت کی جانب سے نئے ریزارٹس کا قیام اور پختہ سڑکوں کی تعمیر جاری ہے۔ سی پیک منصوبے کے تحت بنائی گئی بہت سی سڑکوں نے کئی دشوار گزار علاقوں تک عام آدمی کی رسائی ممکن بنا دی ہے جس سے ان علاقوں میں سیاحت کو بھی ترقی ملی ہے۔ بہت سے اہم مقامات پر سیاحتی و معلوماتی بورڈز لگائے گئے ہیں۔ کلرکہار کا عجائب گھر بھی رواس سال عوام کے لیئے کھول دیا گیا ہے۔
$$$123$$$
آثارِ قدیمہ کے 12 مختلف مقامات پر رات کے وقت خوبصورت روشنیوں کا انتظام بھی حکومت کے اہم کارناموں میں شامل ہے۔ 
$$$123$$$
جہاں ایک طرف ضلع چترال کے علاقوں میں قومی سطح پر پیراگلائیڈںگ کے مقابلے اور تھل میں جیپ ریلی منعقد کروائی جا رہی ہے وہیں نگر پارکر اور چولستان جیسے علاقوں میں سیاحتی ریزارٹس کے ذریعے صحرائی علاقوں میں سیاحت کو پروموٹ کیا جا رہا ہے۔
$$$123$$$
لاہور کے بعد اب بہاولپور میں بھی سیاحوں کے لیئے ڈبل ڈیکر بس چلا دی گئی ہے۔ گجرات شہر میں ''رام پیاری میوزیم'' کو مکمل کر کے کھول دیا گیا ہے۔
$$$123$$$
ٹی ڈی سی پی سے تعلق رکھنے والے جناب ''عثمان قریشی'' کا کہنا ہے کہ وزیرِ اعلیٰ پنجاب کی ہدایت پر تونسہ کے مقام پر ''انڈس بلائنڈ ڈولفن ٹوارزم پارک'' کا قیام ، اٹک میں دریائے سندھ پر واٹر سپورٹس و ریزارٹ اور سکھوں کے مذہبی مقامات کی بحالی پر بھی تیزی سے کام جاری ہے۔
$$$123$$$
عمران خان کے دور حکومت میں ایکو ٹوارزم، جنگلات اور ماحولیات پر جتنا کام ہوا ہے میں سمجھتا ہوں اتنا پہلے کسی دور میں نہیں ہوا۔ اور اس کامیابی کا کریڈٹ بلاشبہ ان کی ٹیم اور ان نوجوانوں کو جاتا ہے جنہوں نے گرمی سردی کی پرواہ نہ کرتے ہوئے جگہ جگہ پودے لگائے۔ پاکستان، ماحولیات کے حوالے سے خطرے سے دوچار ممالک کی فہرست میں شامل ہے لیکن شجرکاری اور دیگر اقدامات سے ہم مسلسل اس خطرے سے نمٹنے کی کوششوں میں لگے ہوئے ہیں۔
$$$123$$$
ملک بھر کے اسکولوں، کالجوں، اسپتالوں، پارکوں، چوکوں اور دیگر عوامی مقامات پر پودے لگانا، حکومت کی طرف سے درختوں کی مفت فراہمی، جنگلات کی کٹائی پر پابندی اور ان کی نگرانی، محکمہ جنگلات میں نئے اقدامات اور عملے کی تربیت، بہت سی بنجر زمینوں اور نہروں کے کناروں پر شجرکاری، 13200 ایکڑ رقبے پر محیط سالٹ رینج نیشنل پارک کا قیام، 13500 ایکڑ رقبے پر محیط ٹلہ جوگیاں نیشنل پارک کا قیام اور مختلف طریقوں سے حیاتیاتی تنوع اور ماحول کی حفاظت وہ اہم اقدامات ہیں جو سیاحت کی ترقی میں اہم سنگ میل ثابت ہو سکتے ہیں۔
$$$123$$$
ایسے اقدامات کے فوائد یقیناً اگلی نسلوں کو منتقل ہوں گے۔ 
$$$123$$$
محکمہ آثارِ قدیمہ پنجاب کی پرفامنس میں بھی کافی بہتری آئی ہے۔ گزشتہ سالوں سے اب تک اس محکمے نے بہت سے منصوبوں کو کامیابی سے مکمل کیا ہے جن میں ٹیکسلا میوزیم کی تزئین و آرائش، مقبرہ خان بہادر کی مرمت و بحالی، ہرن مینار میں معلوماتی سینٹر کا قیام و باغات کی بحالی، جامپور میں ڈھیری دلو رائے کی کھدائی اور نوادرات کی دریافت، اوچ شریف و ملتان میں مختلف مقبروں کی مرمت و آرائش اور معلوماتی ڈاکومینٹریز کے ذریعے آگاہی پھیلانا۔
$$$123$$$
محکمہ آثار قدیمہ حکومتِ پنجاب کے ڈائریکٹر ''مقصود احمد صاحب'' کا کہنا ہے کہ ہمارا محکمہ بحالی و مرمت کے اور بہت سے منصوبوں پر کام کر رہا ہے جن میں واہ کینٹ کے مغل باغات، مقبرہ خیر النساء جہلم، قلعہ تلاجہ خوشاب، واں بھچراں میں شیر شاہ سوری کی باؤلی، مقبرہ طاہر خان ناہڑ سیت پور، مقبرہ سادن شہید مظفرگڑھ، مقبرہ شیخ علی بن حسن پھالیہ اور نواںکوٹ لاہور میں دروازوں اور برجیوں کی بحالی شامل ہے۔
$$$123$$$
بات کریں اگر پنجاب کے سب سے بڑے شہر اور سیاحت کے دل لاہور کی تو یہاں پر بھی کچھ اچھے اقدامات دیکھنے کو ملے ہیں جیسے والڈ سٹی لاہور کی طرف سے گلی سورجن سنگھ کی تزئین و آرائش اور اندرون شہر میں مختلف معلوماتی بورڈز آویزاں کرنا، محکمہ آثارِ قدیمہ کی جانب سے مقبرہ علی مردان کی بحالی کی تجویز، دائی انگہ کے مقبر کی تزئین وآرائش، نادرہ بیگم کے مقبرے کی مرمت و بحالی، لاہور قلعے کے اندر بہت سے تاریخی مقامات کی تزئین و آرائش اور مختلف باغوں کی آرائش وغیرہ ۔
$$$123$$$
لیکن ، لاہور کو اس سے زیادہ توجہ کی ضرورت ہے جو میں اگلی سطور میں بیان کروں گا ۔
$$$123$$$
یہ تو تھے چند حکومتی اقدامات لیکن اگر نجی سطح پر سیاحت کے حوالے سے خدمات کی بات کی جائے تو بہت سی تنظیمیں اور افراد اپنے طور پر اس انڈسٹری کے لیئے بہترین کام سر انجام دے رہے ہیں۔ کوئی ہوٹل انڈسٹری پر کام کر رہا ہے تو کوئی اپنی ٹریولنگ ایجنسی اور سرمایہ کاری سے سیاحت کو فروغ دے رہا ہے۔
$$$123$$$
اس ضمن میں بائیکر کلب بھی کسی سے پیچھے نہیں ہیں۔
$$$123$$$
''کراس روٹ انٹرنیشنل کلب'' ہمیشہ کی طرح اس سال بھی عالمی یومِ سیاحت بھرپور طریقے سے منانے جا رہا ہے۔ گزشتہ سالوں کے ایونٹ پشاور(خیبر پختونخواہ)، خنجراب (گلگت بلتستان)، زیارت (بلوچستان)، کراچی (سندھ) اور بنجوسہ (آزاد کشمیر) میں منعقد کیئے گئے تھے جبکہ اس سال یہ دن پنجاب میں لاہور، ملتان اور کوہ سلیمان کے مختلف مقامات پر بیک وقت منایا جائے گا۔
$$$123$$$
اس حوالے سے بائیکرز اور سیاحوں کی اس تنظیم نے اپنا لوگو بھی جاری کر دیا ہے جسے چھاتی پر چسپاں کیئے بہت سے نوجوان بائیکرز بھی اس سال ایونٹ کا حصہ بنیں گے۔
$$$123$$$
اس حوالے سے چیئرمین مکرم ترین خان کا کہنا ہے کہ ؛
$$$123$$$
''ہمارا مقصد صرف اور صرف پاکستان میں سیاحت کی ترقی اور حوصلہ افزائی ہے جس کے لیئے ہم ہر سال مختلف صوبوں میں یہ دن مناتے ہیں اور تقریبات کا انعقاد کر کے اس شعبے سے جڑے لوگوں کی حوصلہ افزائی کرتے ہیں۔
$$$123$$$
دوسری جانب سرائیکی وسیب میں سیاحت کے لیئے کام کرنے والی تنظیم ''وسیب ایکسپلورر'' کی سرگرمیوں کا گراف بھی بلند سے بلند تر ہوتا رہا۔ اس تنظیم نے کوہِ سلیمان کے متواتر دوروں سے اس پہاڑی سلسے میں موجود خوبصورت آبشاروں، پہاڑی چوٹیوں اور نخلستانوں کو نمایاں کیا ہے جن میں گربن، نوروز، یکبائی، فورٹ منرو اور مبارکی جیسے علاقے شامل ہیں۔
$$$123$$$
 علاوہ ازیں وسیب ایکسپلورر کے احباب نے ملتان سے گوادر کا سفر کر کے ہنگول نیشنل پارک اور مکران کوسٹل ہائی وے، سفر پربت کے ذریعے شمال کے علاقوں اور ڈیرہ جات کو لگنے والے بلوچستان کے علاقوں جیسے رکھنی اور بارکھان کے مختلف خوبصورت مقامات اور آثارِ قدیمہ کا دورہ کر کے انہیں اپنی تحریروں اور تصویروں کے ذریعے عوام کے سامنے لا رکھا ہے۔
$$$123$$$
''مسافران شوق'' بھی منچلوں کی ایسی ہی ایک تنظیم ہے جو گوجرانوالہ کی گود سے جنمی ہے ۔ اس میں شامل احباب نے دور دراز علاقوں کے سفر کر کے تاریخی ورثے کو کھوجا اور سوشل میڈیا پر اپنی تصاویر کے ذریعے خوب داد پائی۔
$$$123$$$
اس کے علاوہ اور بہت سی تنظیمیں اور افراد ہیں جو سیاحت کے آسمان پر چمک رہے ہیں۔ میں اپنے ارد گرد کے ایسے بہت سے لوگوں کو جانتا ہوں جو خود تو بائیکر یا سیاح ہیں ہی لیکن دوسروں کو بھی سیاحت کی ترغیب دیتے ہیں اور ہر طرح سے انہیں آسانیاں فراہم کرتے ہیں جن میں قدیر گیلانی (آزاد کشمیر) ،ذیشان رشید (گوجرانوالہ)، ڈاکٹر مزمل حسین (ملتان)، وحید پاشا (فیصل آباد)، اصل دین (کمراٹ)، جمن جمالی (گورکھ ہلز)، احسان اعوان (سون سکیسر)، ہمایوں ظفر (ڈیرہ غازی خان) اور یوسف مشتاق (لاہور) شامل ہیں۔
$$$123$$$
یہاں سماہنی کے سلطان اشفاق مغل کا ذکر نہ کرنا بددیانتی ہو گی۔ جناب اشفاق مغل صاحب آزاد کشمیر کی خوبصورت وادئ ، سماہنی سے تعلق رکھتے ہیں اور اپنے گھر کے بھرپور دیسی و خالص ماحول میں سینکڑوں سیاحوں کی مہمان نوازی کر چکے ہیں۔ یقیناً اس وادی میں سیاحوں کی آمد میں اضافہ ان کی کوششوں سے ممکن ہوا ہے۔
$$$123$$$
یہ وہ احباب ہیں جن کو میں جانتا ہوں، ایسے اور بہت سے انمول ہیرے ہیں جو اپنی اپنی جگہ پر سیاحت کے لیئے بہترین کام کر رہے ہیں ، میں انہیں بھی خراجِ تحسین پیش کرتا ہوں۔
$$$123$$$
میں سمجھتا ہوں کہ سیاحت کی صنعت ایک بہت بڑی صنعت ہے جس میں جتنا کیا جائے کم ہے۔ ابھی تاریخ و آثارِ قدیمہ کو محفوظ کرنے کے لیئے بہت سے اقدامات اٹھانے کی ضرورت ہے۔ جیسے لاہور میں بند پڑے بہت سے مقبرے حکومتی توجہ کے متقاضی ہیں جن میں مقبرہ شہزادہ پرویز، جانی خان کا مقبرہ اور نصرت خان کا مقبرہ شامل ہیں۔ اسی طرح بہت سی عوامی جگہیں بغیر کسی علامتی بورڈ اور نشان کے گمنام پڑی ہیں۔
$$$123$$$
شہر کی صفائی کے حالات بھی ناگفتہ بہ ہیں جن کو ترجیحی بنیادوں پر حل کرنا چاہیئے۔ جگہ جگہ پڑے کچرے کے ڈھیر لاہور شہر کا حسن گہنا رہے ہیں۔
$$$123$$$
بہت سی پرانی اور تاریخی جگہوں پر نئی تعمیرات سے ان کی اہمیت کم ہوتی جا رہی ہے۔ لاہور شہر کے بہت سے قدیم مندر (جیسے بنسی دھر مندر، بھدرکالی مندر، لال مندر) ایسے ہیں جو اب بھی بہتر حالت میں موجود ہیں لیکن وہاں اب بہت سے خاندان رہائش پذیر ہیں۔
$$$123$$$
حکومت ہندوستان سے ہجرت کر کے آئے ان خاندانوں کو کوئی دوسری اور بہتر جگہ الاٹ کر کے ان مندروں کو اب بھی بحال کر سکتی ہے۔ لاہور کا جین مندر جو کب سے گری ہوئی حالت میں پڑا ہے اس کی بحالی بھی وقت کی اہم ضرورت ہے۔ اس سے نہ صرف مذہبی سیاحت میں اضافہ ہو گا بلکہ زرمبادلہ کے ذخائر کو بھی خاطر خواہ فائدہ ہو گا۔ 
$$$123$$$
وسیب کی بہت سی عمارتیں اور قلعے کھنڈر بنتے جا رہے ہیں لیکن ارباب اختیار چین کی نیند سو رہے ہیں۔
$$$123$$$
کوٹ مٹھن کے مقام پر کھڑا نواب آف بہاولپور کا بحری جہاز ''انڈس کوئین'' زنگ آلود ہو کر مٹنے کے قریب ہے، چولستان میں پھیلے کئی قلعے تباہ و برباد ہوتے جا رہے ہیں، ملتان جیسے قدیم شہر میں ایک بھی میوزیم نہیں ہے، خانپور میں مائی کا مقبرہ ابتر حالت میں ہے، ضلع بہاولنگر میں ریلوے کی بہت سی تاریخی و قیمتی عمارتوں کا کوئی پرسان حال نہیں ہے۔
$$$123$$$
یہ اور ایسے کئی معاملات ابھی حل طلب ہیں لیکن پنجاب حکومت اس طرف توجہ دینے کو ہی تیار نہیں ہے۔
$$$123$$$
سندھ اور بلوچستان کا حال تو اور ہی برا ہے۔ ان حکومتوں نے دو چار مقامات کو بحال کر کے یہ سمجھ لیا ہے کہ بس ! اب سیاحت پر اور کام نہیں کرنا۔
$$$123$$$
بلوچستان حکومت سے تو یہ تک نہ ہو سکا کہ اپنے سیاحتی و تاریخی مقامات کو سوشل میڈٰیا پر ڈھنگ سے پروموٹ ہی کر دے۔
$$$123$$$
یہ کام بھی بلوچ نوجوان اور سیاحت کے شوقین افراد ہی کر رہے ہیں۔ مانا کہ مکران کی ساحلی پٹی پر کچھ سیکیورٹی مسائل ہیں جن کی وجہ سے سیاح وہاں جانے سے کتراتے ہیں، لیکن کوئٹہ ، بولان اور زیارت جیسی جگہوں پر تو سہولیات مہیا کی جا سکتی ہیں۔ مولا چھٹوک اور بولان کے کچھ اور مقامات پر سیاحوں نے متواتر جانا شروع کر دیا ہے حکومت کو چاہیئے کہ ان جگہوں پر سیاحوں کو ہر ممکن سہولت فراہم کرے۔
$$$123$$$
سندھ میں سیاحتی حوالے سے یہ دو سال بہت مایوس کن رہے جس کی بڑی وجہ یہ ہے کہ حکومت سندھ نے کرونا کے دوران اپنے تمام سیاحتی مقامات کو کوئی لفٹ نہیں کروائی۔
$$$123$$$
سیاحت کے حوالے سے سردیوں کو ہی سندھ میں اہم سیزن مانا جاتا ہے اور سردیوں میں بلکل کرونا اپنے عروج پر تھا اس لئے تمام ٹور کمپنیاں بھی بے بس اور بے حال ۔ سندھ میں درگاہوں اور مزارات پر لوگوں کی آمد کو بھی ٹورزم مانا جاتا ہے جو رواں سست روی کا شکار رہا۔
$$$123$$$
سندھ کی تاریخی جگہیں کافی حد تک ویران رہیں ۔
$$$123$$$
اس سال ہونے والی مون سون کی بارشوں نے رنی کوٹ اور کوٹ ڈیجی کے قلعوں کو کافی نقصان پہنچایا۔
$$$123$$$
ضرورت اس امر کی ہے کہ سندھ ٹورزم کارپوریشن کو کینجھر جھیل کے علاوہ پھاڑوں پر بھی ایک ماسٹر پلان بنانا چاہئے جو وقت کی اہم ضرورت ہے۔
$$$123$$$
سندھ کے مختلف مقامات پر کیبل کار / چئیرلفٹ ، پیراگلائیڈنگ ، گلیمپنگ پوڈز اور ہاٹ ائیر بیلون کی سہولیات کی فراہمی پر بھی سنجیدگی سے غور کرنا ہو گا۔
$$$123$$$
یہ وہ اقدامات ہیں جن کو کر کہ سندھ حکومت اپنا زرِ مبادلہ بڑھا سکتی ہے۔
$$$123$$$
میری حکومت سندھ اور بلاول بھٹو سے یہ التجا ہے کہ خدارا اس صوبے میں دم توڑتی سیاحت کو دوبارہ بحال کرنے پر توجہ مرکوز کریں ورنہ حالات بہت خراب جا رہے ہیں۔ 
$$$123$$$
آزاد کشمیر میں سماہنی ، سہیڑہ اور باغسر سمیت بہت سی جگہوں پر پرانی اور خوبصورت باؤلیاں اب بھی قدرے بہتر حالت میں موجود ہیں جن کو ذرا سی توجہ دے کر اور بہتر بنایا جا سکتا ہے۔
$$$123$$$
سرائے سعد آباد، جن پری کی کوٹھیاں، قلعہ کرجائی، راولاکوٹ میں پہاڑی پر واقع گوردوارہ اور ایسی بہت سی بے شمار تاریخی جگہیں ہیں جنہیں توجہ کی اشد ضرورت ہے۔ حکومت آزاد کشمیر ان کو مرمت کر کے اگر بحال کر دے تو یہ سیاحت کی بہت بڑی خدمت ہو گی۔
$$$123$$$
ایک نہایت افسوس کی بات یہ ہے کہ جہاں انڈیا اور بنگلہ دیش جیسے ممالک ریلوے کو سیاحت سے منسلک کر کے کروڑوں ڈالر اوپر کما رہے ہیں وہیں ہمارا محکمہ ریلوے نہایت پستی میں جانے کے باوجود خواب غفلت میں ہے۔
$$$123$$$
ہونا تو یہ چاہیئے تھا کہ موجودہ دور حکومت میں مری، مظفر آباد، زیارت، سوات اور اس جیسے دیگر سیاحتی مقامات کو ریلوے لائن کے ذریعے ملک سے جوڑا جاتا تاکہ عوام کو بسوں اور ویگنوں میں دھکے نہ کھانے پڑتے۔ اس سے ایک طرف ملک کی بڑی شاہراہوں پر ٹریفک کا دباؤ کم رہتا تو وہیں ماحولیاتی آلودگی میں بھی کمی آتی۔ لیکن اس کے برعکس ہو یہ رہا ہے کہ بہت سے ٹریک بند کر کے ریلوے اسٹیشن ویران کیئے جا رہے ہیں، ٹرینوں کی تعداد کم کی جا رہی ہے اور ریلوے کے بہت سے اثاثے گل سڑ رہے ہیں۔
$$$123$$$
وزیراعظم صاحب ، ذرا ایک نظر ادھر بھی۔۔۔۔۔۔۔۔ 
$$$123$$$
بہت سے علاقوں میں سستی اور مناسب رہائشی سہولیات اور کھانوں کا نہ ملنا بھی سیاحت کی ترقی میں بڑی رکاوٹ ہے جس کی ایک اہم وجہ ہوٹل مالکان کی من مانیاں ہیں۔ دیکھنے میں آیا ہے سردی و گرمی کے موسم میں سیاحتی سیزن کے عروج پر ریستوران و ہوٹل مالکان اپنے من مانے ریٹ وصول کرتے ہیں۔ کچھ علاقعں میں پانی کی چھوٹی بوتل تک سو سو روپے میں دستیاب ہوتی ہے جو میں سمجھتا ہوں منافع خوری کی سب سے گھٹیا قسم ہے۔
$$$123$$$
حکومت ایسے لوگوں پر نظر رکھے اور مناسب پابندیاں لگائے تو ان علاقوں میں جانے والے سیاحوں خصوصاً فیملیز کی مشکلات میں بہت حد تک کمی آ سکتی ہے۔
$$$123$$$
یہ تو محض چند باتیں تھیں جو آپ کے سامنے رکھی ہیں ورنہ کہنے کو تو اور بہت کچھ ہے جو بعد کے لیئے رکھ دیتے ہیں۔
$$$123$$$
میں جناب محمود کھوسہ (بلوچستان) ، جُمن جمالی (سندھ)، مقصود احمد (پنجاب) اور عثمان قریشی کے تعاون کا مشکور ہوں۔ آپ اپنی آراء اور تجاویز ای میل پر بھیج سکتے ہیں۔
$$$123$$$
سوویت یونین کے افغانستان پر حملے سے قبل جب پشاور میں حکومت پاکستان نے گلبدین حکمت یار اور احمد شاہ مسعود کو ہیڈ کوارٹر بنا کر افغانستان کے خلاف بولنے کی اجازت دی تو سبھی خاموش رہے لیکن ایئر مارشل اصغر خان نے کہا کہ یہ طرز عمل درست نہیں۔کل اگر افغانستان میں کوئی پاکستانی بیٹھ کر ملک مخالف باتیں کرے گا تو ہم سے برداشت نہیں ہوں گی۔
$$$123$$$
1979ء کے آخر میں سوویت یونین نے افغانستان پر حملہ کرکے پورے ملک پر قبضہ کر لیا۔امریکہ نے ویتنام میں جنگ چھیڑی تھی تو سوویت یونین کی مداخلت کے باعث اسے شکست کا سامنا کرنا پڑا تھا جسے امریکہ نے یاد رکھا اور موقع کی تلاش میں رہا کہ کہاں اور کیسے ویتنام کی شکست کا بدلہ لینا ہے۔
$$$123$$$
سوویت یونین اور امریکہ دونوں سپر پاورز تھیں اور یہ باہم دست و گریباں رہتی تھیں لیکن ان دونوں کے دست و گریباں رہنے سے مسلمان ممالک قدرے امان میں تھے اور سپر پاورز کی توجہ باہمی کشمکش کی جانب ہی رہنے سے امریکہ کی توسیع پسندی قدرے کم تھی جب سوویت یونین نے افغانستان پر جارحیت کی تو امریکہ نے اسے غنیمت جانا اور کابل پر سوویت پرچم لہرائے جانے تک امریکہ نے پاکستان میں یہ تاثر عام کر دیا کہ سوویت یونین کی اگلی منزل اسلام آباد ہے اور وہ گرم پانیوں تک رسائی کے لئے ہر صورت آگے بڑھے گا اور اس کا اصل ہدف پاکستان ہی ہے۔
$$$123$$$
امریکی ڈالرز کی برسات،اسلحہ،تربیت اور پراپیگنڈہ اس قدر موٴثر ثابت ہوا کہ سوائے ولی خان اور ایئر مارشل اصغر خان کے تمام سیاسی،مذہبی لیڈرز،حکمران امریکہ کے جھانسے میں آگئے اور انہوں نے بھی اس بات کو تسلیم کرنے کی غلطی کر لی کہ یہ جنگ اصل میں پاکستان کی جنگ ہے لیکن اس تمام امریکی کوششوں کے پیچھے امریکہ سوویت یونین سے ویتنام کی شکست کا بدلہ لینا چاہتا تھا اس وقت ایئر مارشل اصغر خان مرحوم نے برملا کہا کہ سوویت یونین کا تعاقب نہ کیا جائے کیونکہ وہ واپس جا رہا ہے اور اگر ہم نے کوئی غلطی کی تو ہماری آئندہ 3 نسلیں اس کے بدترین اثرات کا شکار رہیں گی لیکن اس کی بات نہیں مانی گئی اور انہیں ”روس کا ایجنٹ“ قرار دیا گیا۔
$$$123$$$
سوویت یونین کے افغانستان پر حملے کے بعد افغان عوام نے ہجرت کی اور ایران و پاکستان کا رُخ کیا۔ایران نے انہیں بارڈر کے ساتھ کیمپ بنا کر محدود علاقے تک رہائشی سہولتیں دیں جبکہ پاکستان نے ملک بھر میں انہیں کھلی رسائی دی جس کے اثرات آج سب کے سامنے ہیں جیسے ہی سوویت یونین کی سپر پاور حیثیت ختم ہوئی تو جن مجاہدین کو دنیا بھر سے امریکہ اس خطے میں لایا تھا اور ان کے سنگ طور خم بارڈر پر امریکی جرنیل کلمہ شہادت بلند کیا کرتے تھے انہیں امریکہ نے پہلے طالبان پھر القاعدہ اور اب دہشت گرد قرار دے کر ان کے لئے زمین تنگ کر دی تو دوسری طرف امریکہ نے افغانستان پر مکمل قبضہ جما لیا اور پاکستان کو بطور آلہ کار استعمال کیا جس سے پاکستان کو کم و بیش 70 ہزار سے زائد سول و عسکری شہادتوں کے ساتھ ساتھ سینکڑوں ارب ڈالرز کا معاشی نقصان ہوا اور ساتھ ساتھ پاکستان میں اسلحہ،منشیات اور دہشت گردی کی ایسی لہر آئی کہ جس سے اب تک نکلنا مشکل نظر آتا ہے۔
$$$123$$$
عالمی طور پر امریکہ کے واحد سپر پاور بن جانے کے بعد تو نقشہ ہی بدل گیا اور امریکہ نے مسلم ممالک کو ایک ایک کرکے اپنے نشانے پر رکھ لیا جس کی وجہ سے آج عراق ‘شام‘لیبیا‘افغانستان سمیت کئی ممالک کی حالت قابل رحم ہے۔امریکہ اب مزید دیگر مسلم ممالک پر قبضے کی منصوبہ بندی میں مصروف ہے جو لوگ جنرل مشرف پر امریکی جنگ میں حصہ لینے کا الزام لگاتے ہیں دراصل وہی لوگ ہیں جنہوں نے 1979ء میں امریکی جنگ میں ناصرف بڑھ چڑھ کر حصہ لیا۔
$$$123$$$
امریکہ نے اسامہ بن لادن کی تلاش کے بہانے افغانستان پر قبضہ کیا اور نیٹو افواج سے ملکر افغانستان میں ”امن“ قائم کیا حالانکہ اسامہ بن لادن کو امریکہ ہی یہاں لایا تھا اور شاید اسے اس کے ٹھکانے کا علم بھی تھا لیکن اس نے افغانستان میں اسے گرفتار کرنے کے بجائے پاکستان میں حساس علاقے میں اس کی گرفتاری کا کھیل رچایا تاکہ پاکستان کو بدنام کیا جا سکے۔
$$$123$$$
امریکی صدر اوبامہ نے اپنی صدارتی مدت کی تکمیل سے قبل کابل کے محل میں”جشن فتح“ منایا لیکن اگلے صدر ٹرمپ نے اقتدار میں آنے کے بعد ان الفاظ میں شکست تسلیم کر لی کہ ”افغانستان میں امریکہ کی شکست کا ذمہ دار پاکستان ہے“۔امریکی صدر ٹرمپ نے مذاکرات میں افغانستان سے امریکی انخلاء کی جو ڈیڈ لائن دی تھی صدر بائیڈن نے اسی شیڈول پر مکمل عملدرآمد کیا لیکن امریکہ‘اشرف غنی‘بھارت اور نیٹو ممالک نے یہ سمجھ رکھا تھا کہ ہم نے کثیر رقوم خرچ کرکے افغانستان کی 3 لاکھ فوج کو مسلح و تربیت یافتہ بنا لیا ہے اور اب یہ ملک کے دفاع کی مکمل صلاحیت رکھتے ہیں لیکن دنیا بھر کے تمام اندازے اس وقت غلط ثابت ہو گئے جب طالبان کے ساتھ افغان فوج لڑنے کے بجائے فرار ہو گئی اور افغانستان پر قبضے کے لئے جتنی مدت کے اندازے لگائے جا رہے تھے اس کے برعکس چند دنوں میں ہی پورا افغانستان طالبان نے آزاد کرا لیا اور کابل کے بارے میں بھی تمام دعوے دھرے کے دھرے رہ گئے ان تمام واقعات کے بعد دنیا بھر میں امریکہ و نیٹو افواج کی جگ ہنسائی ہو رہی ہے اور مغربی ممالک و امریکہ اب طالبان حکومت سے مکمل بائیکاٹ کا اعلان کر چکے ہیں۔
$$$123$$$
وزیراعظم عمران خان نے واضح طور پر امریکہ کو ہوائی اڈے دینے سے انکار کر دیا۔وزیراعظم کا اعلان بالکل درست اور بروقت ہے لیکن اس پر عملی طور پر کاربند رہنا ہو گا اور کسی بھی صورت امریکہ کی بلیک میلنگ کا شکار ہونے سے بچنا ہو گا ہمیں اب ایک بار پھر 1979ء والی غلطی نہیں کرنی کیونکہ پہلی غلطی کے اثرات سے ہم ابھی تک نہیں نکل پائے اور اگر خدانخواستہ دوسری غلطی کر لی گئی تو پھر ملک کا اللہ تعالیٰ ہی حافظ ہو گا اب پاکستان کو صرف اپنی سرحدی حدود کے دفاع اور تحفظ تک محدود رہ کر معاشی ترقی کی منازل طے کرنے کی جانب توجہ دینی ہو گی اور خطے یا دنیا کا ٹھیکہ دار بننے کی ضرورت نہیں۔
$$$123$$$
افغانستان کو اس کی عوام کی صوابدید پر چھوڑا جائے کہ وہ جسے چاہیں اقتدار دیں اور ہمیں اب دوسرے ممالک میں مداخلت کی پالیسی چھوڑنا ہو گی ہمیں فوری طور پر افغانستان کے ساتھ بارڈر مکمل طور پر سیل کرنا ہوں گے اور اگر خدانخواستہ افغانستان میں حالات ایک بار پھر عوام کی ہجرت کی جانب جاتے ہیں تو ہمیں مہاجرین کو بارڈر کے ساتھ کیمپوں کے مخصوص علاقے تک محدود رکھنا ہو گا نہ کہ ایک بار پھر پورا ملک ان کے حوالے کر دیا جائے اس وقت پاکستان کی افغان پالیسی کے متعلق صدر، وزیراعظم آرمی چیف،ڈی جی آئی ایس پی آر اور وزیر خارجہ کو ہی بیان دینا چاہئے اور ان افراد کے علاوہ تمام وزراء و حکومتی عہدیداران کے اس متعلق بیان بازی پر پابندی عائد کی جائے کیونکہ ایسے وزراء بھی ہیں جو معاملے کو دوسرا رنگ دے کر ملک کے لئے مشکلات کا باعث بن سکتے ہیں۔
$$$123$$$
3 مارچ 2018ء کو آج سے ٹھیک 3 برس قبل صوبہ سندھ میں خسرہ سے بچاؤ کیلئے بچوں کو حفاظتی ٹیکے لگانے کی سرکاری مہم جاری تھی اور محکمہ سندھ کی جانب سے نامزد کردہ طبی عملہ صوبہ بھر میں گھر گھر جا کر بچوں کو خسرہ جیسی موذی مرض سے بچاؤ کے حفاظتی ٹیکے لگا رہا تھا کہ اچانک الیکٹرانک میڈیا پر یہ خبر نشر ہوئی کہ سندھ کے اہم ترین شہر نواب شاہ میں حفاظتی ٹیکوں کے مبینہ ری ایکشن کے نتیجہ میں 4 معصوم بچے،5 سالہ حسنین،4 سالہ قمر اور 3 سالہ بچی ہانیہ جاں بحق ہو گئے ہیں چونکہ نواب شاہ شہر پیپلز پارٹی کے شریک چیئرمین آصف علی زرداری کا آبائی حلقہ بھی ہے اس لئے قومی میڈیا نے اس خبر کو ہاتھوں ہاتھ لیا اور اس خبر نے دیکھتے ہی دیکھتے ملکی میڈیا پر ایک طوفان برپا کر دیا یہاں تک کہ سابق چیف جسٹس سپریم کورٹ ثاقب نثار نے اس واقعہ پر فوری طور سوموٹو ایکشن لے کر کیس کی باقاعدہ شروع کر دی گوکہ اعلیٰ عدلیہ کے نوٹس لئے جانے کے بعد اس سانحہ میں ملوث کئی لوگوں کو گرفتار کرکے انہیں ان کے عہدوں سے معطل کر دیا گیا لیکن اس واقعہ کی وجہ سے پیپلز پارٹی بالخصوص آصف علی زرداری کی ہمشیرہ،عذرا افضل پیچوہو جو کہ اس وقت وزیر صحت سندھ بھی تھی سخت عوامی غیض و غضب اور سیاسی دباؤ کا سامنا کرنا پڑا تھا اور دیکھتے ہی دیکھتے نواب شاہ شہر میں پیپلز پارٹی کی حکومت اور محکمہ صحت سندھ کے خلاف زبردست غم و غصہ کی لہر دوڑ گئی معاملہ کی سنگینی کا اندازہ اس بات سے لگایا جا سکتا ہے کہ جب پیپلز پارٹی کی مقامی قیادت یہ مسئلہ حل کرنے میں کامیاب نہ ہو سکی تو پھر آصف علی زرداری نے نواب شاہ کا ہنگامی دورہ کیا اور ذاتی دلچسپی لیتے ہوئے اپنی نگرانی میں تمام معاملات کو منطقی انجام تک پہنچایا یعنی آصف علی زرداری نے ہر وہ ممکن اقدام اُٹھایا جو متاثرہ بچوں کے لواحقین کو مطمئن کرنے کیلئے ضروری تھا یوں سابق صدر کی بروقت مداخلت نے نواب شاہ میں پیپلز پارٹی کو بہت بڑے سیاسی نقصان سے بچا لیا یہاں یہ بھی واضح رہے کہ حفاظتی انجکشن لگانے کی یہ مہم پاکستان بھر میں جاری انسداد خسرہ کی ملک گیر مہم کا ایک تسلسل تھی جبکہ خسرہ سے بچاؤ کے حفاظتی ٹیکوں کی افادیت کے بارے میں من حیث القوم کسی کو ذرہ برابر بھی شک نہیں ہو سکتا تھا مگر پھر بھی طبی عملے کی ذرا سی غفلت سے نواب شاہ میں 4 معصوم بچے جاں بحق ہو گئے اور اس کی ساری ذمہ داری پیپلز پارٹی اور سندھ حکومت کے انتظامی و سیاسی کاندھوں پر آپڑی تھی۔
$$$123$$$
سندھ حکومت نے نجی و سرکاری درسگاہوں میں زیر تعلیم بچوں کی ”کورونا“ ویکسی نیشن کرانے کا”انتظامی فیصلہ“ کر لیا ہے،قطع نظر اس کے کہ بچوں کی ویکسی نیشن سے جان لیوا وائرس کے پھیلاؤ روکنے میں کتنی مدد ملے گی؟یقینا اس بابت تو آنے والا وقت ہی کچھ بتائے گا لیکن یہاں سوال یہ پیدا ہوتا ہے کہ جب سندھ حکومت بیک وقت لاکھوں بچوں کی ”کورونا“ ویکسی نیشن کرنے کی سرکاری مہم چلائے گی تو لامحالہ بعض بچوں میں (کووڈ ویکسین کی نہیں) بلکہ کسی ذاتی مرض موروثی بیماری یا دیگر طبی وجوہات کی بناء پر ممکنہ مضر اثرات سے جسمانی عوارض یا پیچیدگیاں بھی جنم لے سکتی ہیں اگر بچوں کے والدین کی جانب سے اس کی ذمہ داری سندھ حکومت یا پیپلز پارٹی پر ڈالنے کی کوشش کی گئی تو کیا پیپلز پارٹی کی قیادت اتنی بھاری ذمہ داری اُٹھانے کے لئے پوری طرح سے تیار ہو گی؟بظاہر یہ کہا جا رہا ہے کہ بچوں کی ویکسی نیشن سے پہلے ان کے والدین کی جانب سے رضا مندی کے ایک حلف نامے پر دستخط کروائے جائیں گے لیکن یہ حلف نامہ تو سندھ حکومت اور پیپلز پارٹی کو صرف ایک حد تک قانونی تحفظ فراہم کر سکتا ہے مگر سوچنے کی بات تو یہ ہے کہ کیا وزیر اعلیٰ سندھ سید مراد علی شاہ نے اپنی سیاسی جماعت کے سیاسی تحفظ کے لئے بھی کوئی بندوبست فرمایا ہے؟
$$$123$$$
دراصل چند ایسی وجوہات ہیں جن پر اگر پیپلز پارٹی کی قیادت نے بروقت غور و فکر کرکے موٴثر سیاسی حکمت عملی مرتب نہ کی تو سندھ بھر میں بچوں کی ویکسی نیشن کرنے کا اقدام اگلے قومی انتخابات سے قبل صوبہ سندھ میں پیپلز پارٹی کی سیاست کا جنازہ بھی نکال سکتا ہے مثلاً پہلی وجہ سندھ حکومت اور صوبہ کی عوام کے درمیان پایا جانے والا شدید ترین عدم اعتماد ہے خاص طور پر سندھ کے ایسے شہری علاقے جہاں پیپلز پارٹی کا سیاسی اثر و نفوذ نہ ہونے کے برابر ہے وہاں یہ عام تاثر پایا جاتا ہے کہ سندھ حکومت ”کورونا“ پابندیوں کی آڑ میں ان کا معاشی استحصال کر رہی ہے حالانکہ کوئی بھی ذی شعور شخص اس رائے سے مکمل طور پر اتفاق نہیں کرے گا لیکن چونکہ یہ رائے عوامی حلقوں میں پائی جاتی ہے اس لئے پیپلز پارٹی کو یہ خیال رکھنا چاہئے کہ مستقبل میں بچوں کی ویکسی نیشن کے مبینہ مضر اثرات کو بہانہ بنا کر ممکنہ طور پر پیپلز پارٹی کے خلاف ایک سیاسی ہتھیار کے طور پر استعمال کرنے میں کامیاب نہ ہو سکے دوسری وجہ ”کورونا“ ویکسین بچوں کو دیئے جانے کے حوالے سے طبی ماہرین میں پایا جانے والا شدید اختلاف ہے شاید یہ ہی وجہ ہے کہ ایسے ممالک بھی جہاں بالغ افراد کی ویکسی نیشن مکمل ہو چکی ہے وہ بچوں کی ویکسی نیشن سے متعلق شدید تذبذب کا شکار ہیں۔
$$$123$$$
برطانوی حکومت کا خیال ہے کہ 12 سال سے زائد عمر کے تمام صحت مند بچوں کو کووڈ ویکسین دی جا سکتی ہے لیکن برطانیہ کی سرکاری ویکسین ایڈوائز ری باڈی نے حکومتی رائے کی مخالفت کرتے ہوئے کہا ہے کہ ”صرف صحت کی بنیادوں پر 12 سے 15 برس کے صحت مند بچوں کو ویکسین لگانے کی وہ حمایت نہیں کریں گے“نیز ویکسی نیشن اور حفاظتی ٹیکوں کی مشترکہ کمیٹی (جے سی وی آئی) کا بھی اصرار ہے کہ ”چونکہ بچوں کو ”کورونا“ سے کم خطرہ ہے لہٰذا وہ بچوں کی ویکسی نیشن کے حق میں نہیں کیونکہ اس کے فوائد بہت معمولی اور خطرات بہت زیادہ لگ رہے ہیں“علاوہ ازیں ایک وجہ یہ بھی ہے کہ پاکستان میں ابھی بہت تھوڑے بالغ افراد کی ہی ویکسی نیشن کی جا سکتی ہے اور صوبہ سندھ میں بھی کووڈ ویکسی نیشن کی صورتحال بلحاظ تعداد کچھ زیادہ حوصلہ افزاء قرار نہیں دی جا سکتی اس لئے کیا یہ بہتر اقدام نہیں ہو گا کہ پہلے تمام بالغ افراد کی کووڈ ویکسی نیشن مکمل کر لی جائے بعد ازاں بچوں کی ویکسی نیشن کی ملک گیر مہم کا آغاز کیا جائے۔
$$$123$$$
سندھ حکومت یقینا ”کورونا“ کے خلاف جنگ میں وفاقی حکومت سے دو چار قدم آگے ہی رہنا چاہتی ہے مگر سیاسی دانشمندی کا تقاضا یہ ہو گا کہ صوبہ سندھ میں بچوں کی ویکسی نیشن کو اس وقت ملتوی کر دیا جائے جب تک بالغ افراد کی ویکسی نیشن مکمل نہیں ہو جاتی یا پھر ملک کے دیگر حصوں سرکاری سطح پر بچوں کی کووڈ ویکسی نیشن کا باقاعدہ آغاز نہیں ہو جاتا۔
$$$123$$$
پاکستان تحریک انصاف کی حکومت چوتھے برس میں داخل ہو چکی ہے اور پاکستان کو کئی داخلی اور خارجی چیلنجز کا سامنا ہے جن میں معاشی مشکلات،ملکی سیاسی عدم استحکام،کورونا کی روک تھام کیلئے ویکسین کی قلت،پڑوسی ملک افغانستان میں خانہ جنگی اور اس کے ممکنہ اثرات سرفہرست ہیں جبکہ ملک کے جیو اکنامک اہداف کا حصول بھی ممکنات میں نظر نہیں آتا ہے اس کے علاوہ دیگر پڑوسی ممالک کے ساتھ تعلقات ،خطے سے امریکی انخلاء کے بعد پیدا ہونے والا خلاء،چین کے ساتھ سی پیک سمیت دو طرفہ تعلقات کے معاملات بھی پیچیدہ ہیں۔
$$$123$$$
کشمیر کے مسئلے پر سابق امریکی صدر ڈونلڈ ٹرمپ سے ثالثی کی توقع رکھنے والے اب 2 سال سے یوم استحصال منا کر خود کو تسلی دے رہے ہیں اور بین الاقوامی سطح پر یہ معاملہ اب سرد خانے کی نذر ہو چکا ہے۔
$$$123$$$
جوبائیڈن کی صدارت کے آغاز کے ساتھ ہی واشنگٹن کی ترجیحات بدل چکی ہیں اور مشیر قومی سلامتی کے اپنے الفاظ میں امریکی صدر اب بات کرنے کے بھی روا دار نظر نہیں آتے۔
$$$123$$$
ٹرمپ کے ساتھ پرجوش اور ذاتی تعلقات کے دعویدار پاکستانی حکام امریکہ میں بدلتی سیاسی صورتحال اور اس کی ترجیحات کو بھانپنے میں ناکام رہے اور اب یہ دھمکی دی جا رہی ہے کہ اگر امریکی صدر جوبائیڈن پاکستانی قیادت کو نظر انداز کرتے رہے تو پاکستان کے پاس اور بھی آپشن ہیں۔
$$$123$$$
افغانستان کی حالیہ صورتحال اور افغان جنگ کے حوالے سے عمران خان کا یہ کہنا ہے کہ وہ شروع دن سے ہی اس امر پر روشنی ڈال چکے ہیں کہ ”امریکہ کی جنگ ہماری جنگ نہیں ،ماضی کے حکمرانوں نے امریکہ کی مدد کی اور جواب میں اس نے 480 سے زائد ڈرون حملے کئے“ بلاشبہ وزیراعظم کو مشکل حالات میں حکومت ملی ہے اور سب سے بڑی مشکل یہ بھی تھی کہ انہیں اہل اور دیانتدار ٹیم بھی میسر نہیں تھی،”مانگے تانگے“ کے سیاستدان جن کی وفا داریاں ہر دور میں برائے فروخت رہیں جبکہ ایسے میں پارٹی کے ان دماغوں اور ذہنوں کی بھی قلعی کھل کر سامنے آگئی جو محکمہ جاتی اصلاحات اور معاشی میدان کے سقراط اور ارسطو تصور کئے جاتے تھے لہٰذا میری نظر میں حکومت کی 3 سالہ کارکردگی پر کسی قسم کی کوئی تنقید بنتی نہیں کیونکہ ایک تو ان کے پلے کچھ نہیں تھا اور دوسرا الجھے ہوئے امور کو سلجھانے میں کچھ وقت درکار تھا ان کٹھن حالات کے باوجود پھر بھی وزیراعظم پاکستان کی جانب سے حکومتی کارکردگی کی تشہیری مہم میں صنعتوں کی شرح نمو اور زرمبادلہ کے ذخائر میں اضافے کو حکومت کی اعلیٰ اور مثالی کارکردگی گردانا گیا ہے جبکہ عوام اس اعلیٰ اور مثالی کارکردگی کے ثمرات سے فیضیاب ہونے سے قاصر رہے ہیں جو مسلسل مہنگائی اور بے روزگاری کی چکی میں پس رہے ہیں۔
$$$123$$$
تبدیلی سرکار کی 3 سالہ کارکردگی کیسی رہی اس بحث سے ہٹ کر عمران خان کی جانب سے خصوصی تقریب میں جو ”خطاب“ (ذرائع ابلاغ کی رپورٹنگ کے مطابق) کیا ہے وہ اپنی حساسیت کے اعتبار سے غیر معمولی اہمیت کا حامل ہے جس میں یہ برملا کہا گیا ہے کہ غلطیاں صرف سیاستدانوں سے نہیں سبھی سے ہوتی ہیں لیکن اس کا مطلب یہ نہیں کہ پیچھے پڑ جائیں اور برا بھلا کہا جائے۔
$$$123$$$
مافیا فوج کے پیچھے اس لئے پڑی ہے کہ وہ حکومت گرا دے،یہاں قابل غور امر یہ ہے کہ وزیراعظم کی طرف سے حقیقت پسندی کا مظاہرہ تو کیا گیا ہے لیکن یہاں سوال یہ پیدا ہوتا کہ کیا فوج اور عدلیہ کی جانب سے اگر کوئی غلطیاں کی گئیں ہیں تو کیا کبھی ان کا ازالہ کیا گیا ہے۔ایک جانب ماضی کی غلطیوں کا ذکر تو دوسری جانب کسی ایک ادارے کو ریاست کا طاقتور ترین ادارہ ہونے کا تاثر دیا گیا جبکہ ماضی میں آئین کے ساتھ ہونے والی چھیڑ چھاڑ کی غیر معمولی روایت بھی ہمارے سامنے موجود ہے۔
$$$123$$$
اس میں کوئی دورائے نہیں ہیں کہ افغان جنگ ہماری نہیں بلکہ خالصتاً امریکہ کی جنگ تھی لیکن ماضی کے حکمرانوں نے امریکہ کی مدد کی۔وزیراعظم عمران خان اس حقیقت کا اعتراف کرتے ہوئے کچھ مصلحت کا شکار ہوئے ہیں کیونکہ ماضی کے حکمرانوں کا نام لئے بغیر یہ بیان دیا گیا۔افغانستان میں جب سوویت یونین یعنی روس 1979ء کے خلاف امریکہ کی جنگ لڑی گئی تو اس وقت ملک میں کس کی حکومت تھی؟اور اس جنگ میں امریکہ کا اتحادی بننے کا فیصلہ کس نے کیا تھا؟اسی طرح نائن الیون 2001ء کے بعد جب افغانستان میں طالبان اور القاعدہ کے خلاف امریکہ کی جنگ شروع ہوئی تو اس وقت بھی کون برسراقتدار تھا اور اس جنگ میں بھی امریکی اتحادی ہونے کا شرف کس کو حاصل ہوا؟کیا قوم اور عوام کے منتخب نمائندوں کا ان جنگوں میں کوئی عمل دخل تھا؟۔
$$$123$$$
وزیراعظم عمران خان کا یہ دعویٰ ہے کہ وہ ملک کی لوٹی ہوئی دولت کا حساب لیں گے اور اس ضمن میں ماضی کے سیاسی حکمرانوں کے خلاف احتسابی عمل بھی جاری ہے لیکن کیا یہ احتسابی عمل غیر جانبداری کے ساتھ کیا جا رہا ہے؟۔تبدیلی سرکار اپنی 3 سالہ کارکردگی کی تشہیر کر رہی ہے جبکہ عوام تبدیلی کے نعرے اور تحریک انصاف کی حکومت کو 3 سال سے جھیل رہے ہیں لہٰذا ایسے میں وزیراعظم عمران خان کو اپنی حکومت کی 3 سالہ کارکردگی کی تشہیر کرنے کی ضرورت ہی نہیں تھی نجانے کہاں سے اور کیوں کر وزیراعظم عمران خان کو یہ مشورہ دیا گیا ہے کہ وہ اپنی حکومت کی کارکردگی کی تشہیر کریں جبکہ ملک کے ہر گوشے اور چوک میں ہر روز تبدیلی سرکار کی کارکردگی کا ڈنکا پیٹا جا رہا ہے۔
$$$123$$$
دفاعی ادارے ریاست کی بقاء کے ضامن ہوتے ہیں اور اداروں کا باہمی احترام ہی ریاست کے استحکام کی ضمانت ہے لہٰذا جب ماضی کے حکمرانوں سے ملک کی لوٹی ہوئی دولت کا حساب لینے کی بات کی جاتی ہے تو ایسے میں صرف سیاسی حکمرانوں کو ہی کٹہرے میں کیوں لایا جاتا ہے؟حالانکہ ہونا تو یہ چاہئے کہ قیام پاکستان کے بعد ملکی سلامتی اور خوشحالی پر جس نے بھی شب خون مارا اسے سرعام کٹہرے میں لایا جائے تاکہ آئندہ سے کسی کو یہ جرات نہ ہو کہ وطن عزیز سے غداری کی جائے یقینا یہ ماضی کے سیاسی حکمران دودھ کے دھلے نہیں ہیں،یہ خوش آئند امر ہے کہ غلطی سدھاری جا رہی ہے لیکن مقام افسوس کہ وہ بھی ادھوری۔۔۔اور اگر یہ ایسے ہی ادھوری رہتی ہے تو پھر اسے ”ڈھونگ“ سے ہی تعبیر کیا جائے گا۔
$$$123$$$
بھارت پاکستان کو معاشی،عسکری،سیاسی اور معاشرتی لحاظ سے کمزور مملکت بنانے کیلئے کوئی بھی موقع ہاتھ سے نہیں جانے دے رہا۔”بنیئے“ کی جانب سے آبی جارحیت کا سلسلہ مسلسل جاری ہے کہی بغیر وارننگ پانی چھوڑنے سے پانی کی سطح بلند ہو رہی ہے تو کہی دریاؤں کی دھرتی صحراؤں میں تبدیل ہو رہی ہے۔
$$$123$$$
بھارت دریائے سندھ میں گرنے والے ندی نالوں پر بھی 14 چھوٹے ڈیم بنا رہا ہے،جہلم سے ایک اور بگلیہار سے 2 نہریں نکال کر راوی میں ڈالی جا رہی ہیں اور راوی کا پانی ستلج میں ڈال کر راجستھان لے جایا جا رہا ہے۔جہلم پر 12 اور چناب پر مزید 20 چھوٹے ڈیم بنائے جانے کے منصوبوں پر بھی کام جاری ہے اور یہ تمام آبی تجاوزات ان دریاؤں پر ہو رہی ہیں جو سندھ طاس معاہدے کے تحت پاکستان کے حصے میں آتے ہیں۔
$$$123$$$
وطن عزیز میں بڑھتا ہوا پانی اور توانائی کا بحران شدت اختیار کرتا جا رہا ہے جو کہ ایک لمحہ فکریہ ہے۔پانی کی کمی کی وجہ سے زیر کاشت رقبہ 22.3 ملین ہیکٹر سے کم ہو کر 21.2 ملین ہیکٹر رہ گیا ہے۔پانی کی کمی کا آغاز 1948ء سے ہوا اور تاحال جاری ہے۔قومی سطح پر اس وقت جتنے بھی بنیادی مسائل ہیں سب سے بڑا ایشو بھارت کی آبی جارحیت ہے۔
$$$123$$$
1950ء میں پانی کی فی کس مقدار 5830 کیوبک میٹر تھی اب صرف ایک ہزار کیوبک میٹر ہے اور اندازہ یہی لگایا جا رہا ہے کہ 2025ء تک یہ صرف 550 کیوبک میٹر رہ جائے گی۔
$$$123$$$
پاکستان میں توانائی بحران سنگین صورت اختیار کر چکا ہے اور اس کا اندازہ اس امر سے لگایا جا سکتا ہے کہ پاکستانی معیشت میں ریڑھ کی ہڈی کا کردار ادا کرنے والے روشنوں کے شہر کراچی میں حال ہی میں جو بجلی بحران پیدا ہوا اس سے ہزاروں افراد زندگی کی بازی ہار گئے ان دنوں ملک بھر میں پانی اور بجلی کا بحران شدت اختیار کرتا جا رہا ہے لیکن تاحال اس بحران پر کنٹرول کرنے کیلئے حکومتی سطح پر محض زبانی جمع خرچ کے کوئی عملی اقدامات نہیں دئیے گئے۔
$$$123$$$
یاد رہے کہ اسی منفی پالیسی پر عمل کرتے ہوئے ستمبر 2020ء میں مودی نے یورپی یونین سے مطالبہ کیا تھا کہ بھارت کے باسمتی چاول کو ”جغرافیائی شناخت“ سے نوازا جائے تاکہ پاکستان سے باسمتی چاول کی برآمد کو ضرب پہنچائی جا سکے۔مقام افسوس ہے کہ مسلم لیگ ن اور پیپلز پارٹی کے ادوار میں ایک طرف بعض پاکستانی سیاسی رہنماء اقتدار و ذاتی اناء کی خاطر پستی کی انتہاء تک پہنچ کر مادر وطن کا سودا کرتے رہے دوسری سمت مودی سرکار نے پوری قوت سے پاکستان کے خلاف ”ہائبرڈ جنگ“ چھیڑے رکھی۔
$$$123$$$
دنیا بھر میں چھوٹے بڑے ڈیموں کی تعداد 10 لاکھ ہے جن میں پانی ذخیرہ کرنے کی صلاحیت 8300 ہزار کیوبک کلو میٹر ہے،جبکہ عالمی سطح پر دنیا کے کل ڈیموں کا 59.7 فیصد ایشیا میں ،21.1 فیصد شمالی امریکہ،12.6 فیصد یورپ،3.3 فیصد افریقہ،2 فیصد جنوبی افریقہ اور 1.3 فیصد آسٹریلیا میں ہیں۔50 ہزار ایسے بڑے ڈیم ہیں جن کی اونچائی 200 فٹ سے زائد ہے۔بڑے ڈیم رکھنے کے حوالے سے 19 ہزار ڈیمز کے ساتھ چین پہلے نمبر پر،8100 ڈیمز کے ساتھ امریکہ دوسرے اور بھارت 4 ہزار ڈیمز کے ساتھ تیسرے نمبر پر ہے۔
$$$123$$$
بھارت کے پاس 1947ء میں صرف 300 ڈیمز تھے جن کی اس وقت تعداد 4 ہزار تک پہنچ چکی ہے اور ان ڈیمز کو 20 لاکھ 8 ہزار مربع کلو میٹر پر مشتمل زرعی زمین اور 37 ہزار 367 میگا واٹ بجلی پیدا کرنے والے 36 پاور سٹیشن کے لئے بھی استعمال کیا جاتا ہے لیکن ملکی زراعت، توانائی کے شعبے میں بحران اور پینے کے صاف پانی کی فراہمی کے لئے مسائل کے شکار پاکستان میں صرف 18 ڈیم ہیں،پاکستان دنیا کا وہ واحد ملک ہے جہاں 1974ء کے بعد کوئی ڈیم نہیں بنایا گیا،جو دنیا بھر کے 10 لاکھ ڈیمز کے سامنے اونٹ کے منہ میں زیرے کے مترادف ہیں۔
$$$123$$$
ڈیموں کی تعمیر سے کوئی انکار نہیں کر سکتا اور موجودہ حالات میں تو ان کی ضرورت شدت سے محسوس کی جا رہی ہے لیکن یہ سمجھ سے بالاتر ہے کہ ان ڈیموں کی تعمیر میں رکاوٹیں کیوں کھڑی کی جا رہی ہیں۔کالا باغ ڈیم کی تعمیر کا باقاعدہ کام 1953ء میں شروع ہوا تھا، اس ڈیم کی خصوصیت یہ ہے کہ اس ڈیم میں دریائے سندھ کے علاوہ دریائے کابل،دریائے کنٹر،دریائے سوات،دریائے دیر اور دریائے سوان کا پانی بھی جمع ہو سکتا ہے کیونکہ کالا باغ کا علاقہ ہی وہ مناسب جگہ ہے جہاں ان دریاؤں کا اتصال ہوتا ہے۔
$$$123$$$
پانی کی عدم دستیابی کے باعث صوبہ بلوچستان،سندھ اور جنوبی پنجاب میں ہزاروں انسانی جانیں ضائع ہو رہی ہیں۔لاکھوں افراد پانی کی کمی کے باعث نقل مکانی پر مجبور ہیں۔پانی کی بڑھتی ہوئی ضرورت کے پیش نظر عالمی سطح پر پانی کا اوسطاً ذخیرہ 40 فیصد،بھارت میں 54 فیصد ہے اور پاکستان میں صرف 9 فیصد ہے۔
$$$123$$$
پانی کی کمی کی وجہ سے لاکھوں ایکڑ رقبے پر کھڑی فصلیں تباہ ہو رہی ہیں یہی صورتحال برقرار رہی تو خدانخواستہ خدشہ ہے کہ کہیں یہاں ایتھوپیا اور صومالیہ جیسے ہی حالات پیدا نہ ہو جائیں اور شمالی کوریا اور روانڈا کی طرح ہماری انتہائی زرخیز زرعی زمینیں اجاڑ، ویران اور بے آباد نہ ہو جائیں۔
$$$123$$$
بھارت کی طرف سے پاکستان آنے والے دریاؤں پر ڈیم بنانے اور ان دریاؤں میں پانی کا بہاؤ کنٹرول کرنے کے اقدامات پر ایکشن کیوں نہیں لیا جا رہا؟،ہماری قیادت نے خاموشی کیوں اختیار کر رکھی ہے؟۔پاکستان میں ڈیموں کی تعمیر اور پانی ذخیرہ کرنے کے انتظامات درست نہ ہونے کی وجہ سے اوسطاً سالانہ 20 ملین ایکڑ فٹ پانی ضائع ہو جاتا ہے اور پانی کی کمی سے پاکستان میں ہر سال سینکڑوں ایکڑ پر مشتمل زمین پر کاشت نہیں کی جا سکتی۔چیف جسٹس آف پاکستان کا ڈیموں کی تعمیر کیلئے اُٹھایا گیا اقدام قابل تحسین ہے لہٰذا ضرورت اب اس امر کی ہے کہ بھارتی آبی جارحیت کا جواب دینے کیلئے پوری قوم یکجہتی کا مظاہرے کرے۔
$$$123$$$
بھارت میں اسلاموفوبیا میں روز بروز اضافہ ہوتا جا رہا ہے مسلمانوں کا اسلامی تشخص مٹانے کیلئے مسلم عظمت رفتہ کی نشانیاں،علامتیں، اسلامی ثقافت کو ہندو رنگ میں ڈھالنے کی سازشیں عروج پر ہیں جس کی بڑی مثال مسلم حکمرانوں و رہنماؤں سے منسوب شہروں،عمارتوں اور مقامات کے تاریخی نام تبدیل کئے جا رہے ہیں۔
$$$123$$$
بھارت میں مودی کی فسطائی بھارتی حکومت اتر پردیش میں الہٰ آباد کا نام تبدیل کرنے کے بعد دیگر بھارتی شہروں کے نام تبدیل کر رہی ہے علی گڑھ کو ہری گڑھ میں بدلنے کی تیاری ہے۔اتر پردیش میں مودی کی منظور نظر یوگی حکومت علی گڑھ کا نام ہری گڑھ رکھنے کی تیاریاں کر رہی ہے اور اس سلسلے میں علی گڑھ کی ضلعی پنچایت نے ایک قرارداد بھی منظور کر لی ہے۔
$$$123$$$
علی گڑھ مسلم یونیورسٹی تعلیمی سرگرمیوں کے ساتھ ہی جدوجہد آزادی اور تقسیم ہند کی تاریخ کی بھی گواہ رہی ہے۔سخت گیر ہندو تنظیموں کو علی گڑھ پسند نہیں اور وہ اس کا نام تبدیل کرنے کا مطالبہ کرتی رہی ہیں۔علی گڑھ میں مسلم طبقے کی اچھی خاصی تعداد آباد ہے تاہم حالیہ انتخابات کے بعد پنچایت پر سخت گیر موٴقف کی حامل ہندو نظریاتی تنظیم بی جے پی کا کنٹرول ہے اور اس نے اتفاق رائے سے یہ قراردار منظور کی ہے۔
$$$123$$$
ضلعی پنچایت کے صدر وجے سنگھ نے میڈیا سے بات چیت میں اس کی تصدیق کرتے ہوئے کہا،علی گڑھ کو ہری گڑھ کرنے کی تجویز پیش کر دی گئی ہے۔فرقہ پرست یوگی حکومت گزشتہ چند برسوں کے دوران الہٰ آباد،مغل سرائے اور فیض آباد جیسے تاریخی شہروں کے نام بدل چکی ہے اور کوئی تعجب کی بات نہیں کہ علی گڑھ کا نام بھی بدل جائے۔جبکہ ہندو تنظیموں کا پروپیگنڈہ ہے کہ ماضی میں اس شہر کا نام ہری گڑھ تھا اور مسلمانوں نے اسے تبدیل کرکے علی گڑھ کر دیا تھا،اسی لئے وہ اس کا نام بدلنے کا مطالبہ کر رہی ہیں۔
$$$123$$$
تاہم موٴرخین اسے مسترد کرتے ہیں۔ ان کے مطابق اس کا کوئی تاریخی ثبوت نہیں ہے کہ علی گڑھ کا نام پہلے کچھ اور تھا۔مسلم اداروں کی نمائندہ تنظیم آل انڈیا مسلم مجلس مشاورت کے صدر نوید حامد نے کہا کہ بی جے پی ریاستی انتخابات سے قبل،”حتیٰ الامکان فرقہ پرستی اور مسلم برادری کے خلاف نفرت پھیلانے کی کوشش میں ہے تاکہ سیاسی فائدہ حاصل کر سکے۔
$$$123$$$
بی جے پی کے پاس انتخابات کے لئے اسی طرح کے فرسودہ دعوے ہیں جو تاریخی اعتبار سے جھوٹے ہیں۔“علی گڑھ کے سابق ایم ایل اے ضمیر اللہ شاہ بھی ان کی اس بات کی تائید کرتے ہیں۔انہوں نے کہا کہ یہ سب آئندہ انتخابات کیلئے ہے،”بی جے پی چاہتی ہے کہ کسی بھی طرح ہندو مسلم میں اختلافات پیدا ہوتے رہیں،علی گڑھ کو ہری گڑھ کیا جائے تاکہ شہر کا پرامن ماحول خراب ہو سکے۔
$$$123$$$
“ان کا کہنا تھا کہ اس مطالبے کو عوام کی بھی حمایت حاصل نہیں ہے اور علی گڑھ کوئی معمولی شہر تو ہے نہیں،”یہاں سے لوگ پوری دنیا میں پھیلے ہوئے ہیں،جو علی گیریئن کہلاتے ہیں۔یہ شہر سر سید کے نام اور ان کی تحریک سے معروف ہے اگر نام تبدیل کیا جاتا ہے تو بھارت کو عالمی سطح پر بھی شرمندگی اٹھانی پڑے گی۔“
$$$123$$$
نوید حامد نے کہا کہ مسلم تنظیمیں بطور احتجاج زیادہ سے زیادہ ایک خط لکھ سکتی ہیں۔
$$$123$$$
”وہ اور زیادہ کر بھی کیا سکتی ہیں؟یہ ایک طویل قانونی لڑائی ہے اسے عدالت میں چیلنج کیا جائے گا۔باقی کچھ بھی کرنا بی جے پی کے ایجنڈے پر چلنے کے مترادف ہو گا۔“
$$$123$$$
علی گڑھ مسلم یونیورسٹی بھارت کا معروف تعلیمی ادارہ ہے جس کا جدوجہد آزادی میں ایک اہم کردار تھا۔بانی پاکستان محمد علی جناح اس دور میں اکثر اس یونیورسٹی میں خطاب کیلئے آتے تھے اور موٴرخین کے مطابق قیام پاکستان میں بھی علی گڑھ مسلم یونیورسٹی سے فارغ التحصیل طالب علموں کا بڑا کردار تھا۔
$$$123$$$
بانی پاکستان قائداعظم محمد علی جناح یونیورسٹی کے تاحیات رکن تھے اور مستقل رکن کی حیثیت سے ان کی تصویر آج بھی یونیورسٹی میں آویزاں ہے۔تاہم ہندو تنظیمیں ان کی تصویر ہٹانے کا مطالبہ بھی کرتی رہی ہیں اور اس پر بھی کئی بار ہنگامہ ہو چکا ہے۔ دوسری جانب بھارتی وزیراعظیم نریندر مودی نے سب سے باوقار کھیل ایوارڈ’راجیو گاندھی کھیل رتن‘کا نام تبدیل کرکے اس کا نام میجر دھیان چند کھیل رتن کر دیا تھا،جس کے بعد سے ،یو پی میں خاص طور پر،کئی تاریخی شہروں کے نام بدلنے کا مطالبہ زور پکڑتا جا رہا ہے۔
$$$123$$$
بھارتیہ جنتا پارٹی کے ہندو فرقہ پرست رہنماؤں نے یوگی حکومت سے کہا ہے کہ شہر مراد آباد،فیروز آباد اور مین پوری کے نام تبدیل کرنے کی ضرورت ہے۔ان کے مطابق یہ تمام نام مسلم حکمرانوں نے رکھے تھے اس لئے فیروز آباد کو چندر نگر،مین پوری کو ایک ہندو سادھو کے نام پرمیان پوری کر دیا جائے۔یہ تمام مطالبات ایسے وقت کیے جا رہے ہیں جب ریاستی انتخابات میں محض چھ ماہ کا وقت بچا ہے۔
$$$123$$$
ہندو توا ریاستی حکومت فیض آباد کو ایودھیا،آلہ آباد کو پریاگ راج اور مغل سرائے کا نام دین دیال اپا دھیائے پہلے ہی کر چکی ہے۔چند روز قبل دہلی میں ہندو انتہا پسندوں نے بابر روڈ کے بورڈ پر بابر کے نام پر سیاہ رنگ پھینک دیا تھا۔ہندو تنظیمیں ماضی کے مسلم حکمرانوں کا تمسخر اڑاتی رہتی ہیں اسی لئے بی جے پی کی حکومت نے دہلی کے معروف اورنگ زیب روڈ کا نام بھی بدل دیا تھا۔
$$$123$$$
عالمی شہرت یافتہ شہر دیوبند کا نام ایک مرتبہ پھر بدلنے کا مطالبہ ہندو شدت پسند تنظیموں کی جانب سے شروع کر دیا گیا ہے۔دیو بند کا نام بدل کر دیو ورند نام کئے جانے کا مطالبہ کیا جا رہا ہے۔ہندو شدت پسند تنظیم بجرنگ دل نے اسے لے کر مہم بھی شروع کر دی ہے،اسی کے تحت بجرنگ دل نے لوگوں سے رابطہ کرنا شروع کر دیا ہے اور گھر گھر پہنچ کر دیو بند کا نام دیو ورند کئے جانے کا مطالبہ حکومت اتر پردیش سے کیا جا رہا ہے۔
$$$123$$$
ان کے مطابق دیو ورند کا مطلب دیوتاؤں کے ون سے ہے اور قدیم دور میں اس مقام پر گھنے درخت پائے جاتے تھے۔مہا بھارت کے وقت میں پانڈو بھی بنواس کے دوران انہیں گھنے دنوں میں کچھ وقت کیلئے آکر رُکے تھے۔اس کی تفصیل قدیم کتابوں میں بھی ملتی ہے۔
$$$123$$$
دکاس تیاگی نے کہا کہ ریاست اتر پردیش کے وزیر اعلیٰ یوگی آدتیہ ناتھ جس طریقہ پر دیگر مغل دور کے ناموں کو تبدیل کر رہے ہیں،اسی طرح دیو بند کا نام بھی دیو ورند کیا جانا چاہئے۔
$$$123$$$
وشو ہندو پریش نے 2015ء میں علی گڑھ کا نام تبدیل کرکے”ہری گڑھ“ کرنے کی تجویز پیش کی تھی۔ملکی و بین الاقوامی سطح پر اس شہر کی اپنی اہمیت ہے۔کلیان سنگھ نے 1992ء میں وزیر اعلیٰ کے منصب پر فائز رہ کر علی گڑھ کا نام بدلنے کی کوشش کی تھی لیکن ناکام رہے۔اعظم گڑھ کا نام”آریم گڑھ“ ہو سکتا ہے۔پروانچل میں ووٹروں کی حمایت حاصل کرنے کے لئے اعظم گڑھ کا نام تبدیل کرکے ”آریم گڑھ“ کرنے کی تیاریاں شروع کر دی گئیں۔
$$$123$$$
یہ مطالبہ کافی پرانا ہے۔وزیر اعلیٰ یوپی یوگی آدتیہ ناتھ اپنی انتخابی مہم کے دوران عوامی اجلاس میں اعظم گڑھ کا نام ”آریم گڑھ“ لے کر کیا کرتے تھے۔مظفر نگر کا نام ”لکشمی نگر“اور آگرہ کا نام”اگرون“ ہو سکتا ہے۔شمالی آگرہ کے رکن اسمبلی جگن پرسادگرگ نے وزیر اعلیٰ کو خط ارسال کرکے آگرہ کا نام بدل کر ”اگرون“ کرنے کا مطالبہ کیا۔1633ء میں شاہ جہاں کے دور حکومت میں سید مظفر خان نے ضلع مظفر نگر کو آباد کیا تھا۔
$$$123$$$
انہوں نے کہا کہ ضلع کا نام تبدیل کرنے کا مطالبہ کرنے والے سنگیت سوم فرقہ وارانہ فسادات کے ملزم ہیں۔
$$$123$$$
برصغیر کی تقسیم سے قبل ہندوستان میں 1857ء کے بعد سے تقسیم کے مرحلے تک ایک محتاط اندازے کے مطابق 3 لاکھ سے زائد مسلمان شہید کیے گئے۔1947ء سے لے کر اب تک مختلف فسادات اور انکاؤنٹر کے نام پر 150000مسلمان مارے گئے۔جتنے مسلمان مارے گئے اس کی دگنی تعداد اپاہج بنا دی گئی اور یہ سب سیکولر بھارت میں ہوا اور بڑے طمطراق سے ہو رہا ہے۔
$$$123$$$
ایسا لگتا ہے کہ ہندو بنیا کو مسلمانوں پر ستم ڈھانے کی کھلی چھٹی دی گئی ہے اور عالمی فسطائی طاقتوں کی سرپرستی میں مسلم قتل عام جاری ہے۔اعداد و شمار کے مطابق اب تک 52 ہزار سے زیادہ چھوٹے بڑے فرقہ وارانہ فسادات رونما ہوئے جن میں بھارتی اقلیتوں بالخصوص مسلمانان ہند کے خون سے ہولی کھیلی گئی۔بھارت میں مسلمانوں کی ہمدرد و خیر خواہ کہلوانے والی کانگریس اقتدار میں ہو یا فرقہ پرست بھگوا پارٹی بی جے پی کی حکومت دونوں صورتوں میں مسلمان ہی تختہ مشق بنتے ہیں۔
$$$123$$$
آج بھارت میں بسنے والے مسلمانوں کی زبوں حالی کا عالم یہ ہے کہ ان کی زندگیاں نچلے درجے کے دلتوں سے بھی بدتر ہے۔تعلیم،روزگار،سیاسی سماجی و معاشی ترقی کے دروازے ان پر بند ہیں۔یعنی یہاں نہ مسلمانوں کی جان محفوظ ہے اور نہ آبرو۔بھارت کے کسی بھی حصے میں جب دنگا فساد ہوتا ہے تو سب سے پہلے عزت مآب مسلم خواتین کو ہی درندگی کا شکار بنایا جاتا ہے۔
$$$123$$$
بھاگل پور،گجرات،آسام(نیلے)اور مظفر نگر فسادات اس کی بدترین مثالیں ہیں۔بھارتی مسلمانوں کی معاشی طور پر کمر توڑنے اور انہیں پسماندگی کے اندھیروں میں دھکیلنے کے لئے باقاعدہ منظم سازش کے تحت فرقہ وارانہ فساد کو موٴثر ہتھیار بنایا گیا۔
$$$123$$$
ہندو فرقہ پرست وزیراعظم نریندر مودی کے برسر اقتدار آنے کے بعد مذہبی دہشت گردی کے شاہکار’لو جہاد‘مسلم مخالف پروپیگنڈہ کے بعد ایک نئی سازش تیار کی ہے کہ غریب مسلمانوں پر عرصہ حیات اس قدر تنگ کر دیا جائے کہ وہ ہندو مت اختیار کرنے پر مجبور ہو جائیں۔
$$$123$$$
گائے ذبحہ پر پابندی کی آڑ میں مسلمانوں کے گلے کاٹنے کا ہولناک سلسلہ بھی اسی مذموم سلسلے کی ایک کڑی ہے۔افسوسناک پہلو یہ ہے کہ عالمی برادری اور حقوق انسانی کی بین الاقوامی تنظیموں نے بھارتی دہشت گردی کے خلاف چپ سادھ رکھی ہے۔ان بنیاد پرست اور تشدد پسند تنظیموں نے مقامی میڈیا کو بھی قابو میں کر رکھا ہے۔اور بھارتی حکمران بھی ان تنظیموں کے ہاتھوں یرغمال ہو چکے ہیں۔
$$$123$$$
یہی وجہ ہے کہ ان ہندو دہشت گردوں کو اقلیتوں بالخصوص مسلمانوں پر ظلم ڈھانے کی کھلی چھٹی دے رکھی ہے۔حالات و واقعات نے یہ بھی ثابت کر دیا ہے کہ بھارت میں سیکولر ازم نام کی کوئی چیز نہیں رہی۔وہاں کا معاشرہ انتہا پسندی،ذات پات،تعصب اور درجہ بدنی کے کٹر نظریات پر قائم ہے۔
$$$123$$$
بھارت میں بڑھتی ہوئی مذہبی دہشت گردی،جنونیت خود بھارت کے لئے بھی خطرناک ثابت ہو سکتی ہے۔
$$$123$$$
اس میں کوئی شک نہیں کہ ہندو فرقہ پرست مسلمانوں سے ہزار سالہ دور حکمرانی کا بدلہ لینا چاہتے ہیں جس کا اظہار کرتے ہوئے بی جے پی کے فرقہ پرست لیڈر آنجہانی اشوک سنگھل نے بارہا اپنی زہریلی تقریروں اور بیانات میں کرتے ہوئے کہا کہ انہیں کئی سو سالوں بعد ہندوستان پر اقتدار ملا ہے اور اب وہ ہندو راشٹر کے خواب کی تکمیل کرتے رہیں گے بلکہ اشوک سنگھل کی آخری رسومات کی تقریب میں بھی وزیراعظم نریندر مودی سمیت اور مابھارتی اور دیگر انتہا پسند لیڈروں نے وعدہ کیا کہ وہ ”ہندو راشٹر“ کے قیام کا خواب ضرور پورا کریں گے۔
$$$123$$$
وزیر خارجہ شاہ محمود قریشی نے ملتان میں حسینیہ کانفرنس اور میڈیا سے گفتگو میں واضح کیا ہے کہ خطے میں دیرپا امن پاکستان کی ترجیح ہے اور پاکستان اسلام فوبیا کے خلاف مسلم امہ کی آواز بن گیا ہے۔انہوں نے کہا کہ کشمیریوں پر بھارتی مظالم کو پوری دنیا پر واضح کر دیا گیا ہے۔ جنوبی پنجاب میں بلدیاتی انتخابات میں کامیابی کی راہ ہموار کرنے کیلئے سیاسی جماعتیں ان دنوں بھرپور متحرک ہو چکی ہیں۔
$$$123$$$
جنوبی پنجاب پی پی کے صدر اور سابق گورنر پنجاب مخدوم سید احمد محمود نے پارٹی چیئرمین بلاول بھٹو زرداری کو یقین دہانی کرائی ہے کہ بہت سی اہم قد آور شخصیات پی پی میں شمولیت کا اعلان کرنے والی ہیں۔بلاول بھٹو زرداری کا جودہ بیانیہ بھی یہی ہے کہ پی پی جنوبی پنجاب میں سیاسی دھماکہ کرنے کی پوزیشن میں ہے۔
$$$123$$$
انہوں نے پارٹی عہدیداروں پر واضح کیا ہے کہ بلوچستان کے بعد جنوبی پنجاب میں بھی جلد سیاسی دھماکہ متوقع ہے۔
$$$123$$$
ذرائع کے مطابق عنقریب ملتان یا جمال دین والی،رحیم یار خان میں بلاول بھٹو زرداری کی موجودگی میں جنوبی پنجاب کے کئی اہم سیاسی رہنما پی پی میں شمولیت کا اعلان کر سکتے ہیں۔مخدوم سید احمد محمود کا کہنا ہے کہ 2018ء کے انتخابات میں پی ٹی آئی نے جنوبی پنجاب کی عوام سے جو وعدے کئے تھے وہ ابھی تک پورے نہیں کئے گئے۔جنوبی پنجاب سیکرٹریٹ کا قیام بھی محض لالی پاپ کی حیثیت رکھتا ہے لہٰذا آئندہ الیکشن میں پی پی مضبوط امیدوار میدان میں اتار کر تحریک انصاف کی موجودہ فتح کو شکست میں تبدیل کر سکتی ہے۔
$$$123$$$
جنوبی پنجاب کے مختلف اضلاع اور ملتان میں اس وقت امن و امان کی صورتحال تسلی بخش نہیں ہے۔بہاوٴالدین زکریا یونیورسٹی ملتان میں فوڈ سائنسز کے طالب علم کلیم سہو کو یونیورسٹی کے ایک طالب علم اویس جٹ نے خنجر کے وار کرکے گزشتہ دنوں قتل کر دیا تھا۔انہوں نے ایک کانفرنس میں الزام لگایا ہے کہ یونیورسٹی انتظامیہ کو منشیات فروشی کا دھندہ کرنے کی نشاندہی کرنے پر طالب علم کو قتل کیا گیا ہے۔
$$$123$$$
یونیورسٹی میں ان دنوں خوف و ہراس پھیل چکا ہے جبکہ وائس چانسلر منصور اکبر کنڈی نے ہاسٹل کو سیل کرنے کا حکم دیا ہے۔عوامی اور سیاسی حلقے امن و امان کی ناکامی پر ضلعی انتظامیہ کے ساتھ وائس چانسلر کو بھی برابر کا ذمہ دار قرار دے رہے ہیں۔ملزم اویس جٹ کو گرفتار کر لیا گیا ہے اور معاملے کی تحقیقات کی جا رہی ہیں اس واقعے کو یونیورسٹی انتظامیہ اور سکیورٹی کی نااہلی بھی قرار دیا جا رہا ہے اگر آئس نشہ وائرل کرنے کی ویڈیو وائرل ہونے پر وی سی اور ضلعی انتظامیہ ایکشن لیتی تو اس قسم کی صورتحال سامنے نہ آئی۔
$$$123$$$
مختلف حلقوں کا کہنا ہے کہ سکیورٹی آفیسر کا تعلق شعبہ ٹرانسپورٹ سے ہے جبکہ سکیورٹی کے معاملات کیلئے کسی پروفیشنل سکیورٹی آفیسر کی تعیناتی ضروری ہے۔ملتان کی ضلعی انتظامیہ پولیس اور وائس چانسلر کی کارکردگی پر حالیہ واقعہ ایک سوال ہے لہٰذا اعلیٰ حکام کو اس معاملے کی تحقیقات کے بعد ضرور ایکشن لینا چاہئے۔
$$$123$$$
جنوبی پنجاب میں انتظامیہ کے بہتر انتظامات اور ہم آہنگی کی قائم فضا کی وجہ سے عاشورہ محرم امن و امان اور خیر سگالی کے ساتھ گزرنے پر مذہبی عوامی اور سیاسی حلقوں کی طرف سے اطمینان کا اظہار کیا گیا ہے۔
$$$123$$$
محرم الحرام کے موقع پر سول ڈیفنس اور ریسکیو جوان عوامی خدمت کے جذبے سے سرشار نظر آئے۔10 محرم الحرام کے مرکزی جلوس کے دوران ضلعی انتظامیہ ملتان کی جانب سے قائم طبی میڈیکل کیمپس میں تعینات سول ڈیفنس اور ریسکیو اہلکار عزاداروں کی بھرپور خدمت کرتے رہے اور فوری طبی امداد کی فراہمی کیلئے کوشاں رہے۔سوشل میڈیا پر سول سوسائٹی نے ریسکیو اور سول ڈیفنس کے ان جوانوں کو کڑی دھوپ میں بے لوث خدمت فراہم کرنے پر سراہا ہے۔
$$$123$$$
ڈپٹی کمشنر علی شہزاد نے تمام محکموں کو 9 اور 10 محرم الحرام پر مثالی سروسز فراہم کرنے پر شاباش دیتے ہوئے محرم الحرام کے باقی دنوں میں بھی اسی جذبے سے کام کرنے کی توقع کا اظہار بھی کیا ہے۔
$$$123$$$
صوبائی وزیر توانائی ڈاکٹر اختر ملک نے کہا ہے کہ یوم عاشور پر انتظامیہ،سیاسی قیادت اور امن کمیٹی سمیت مذہبی عمائدین کے عزم اور اقدامات کی بدولت امن و امان کی مثالی صورتحال رہی۔
$$$123$$$
شہر اولیاء کے باسیوں نے ایک بار پھر یہ ثابت کیا کہ وہ امن کے داعی ہیں اور کسی شرپسندی کی حمایت نہیں کرتے۔صوبائی وزیر نے انتظامیہ کو سراہتے ہوئے کہا کہ محرم الحرام پر مذہبی ہم آہنگی برقرار رکھنے اور فول پروف انتظامات پر تمام اداروں کو خراج تحسین پیش کرتے ہیں۔صوبائی وزیر توانائی ڈاکٹر اختر ملک نے کہا کہ یوم عاشور کے تمام جلوس بروقت اور پرامن ماحول میں اختتام پذیر ہونا موٴثر اقدامات کی بدولت ہے،شہر کی فضائکو پرامن بنانے میں تمام سٹیک ہولڈرز کا کردار ہے۔
$$$123$$$
انہوں نے کہا کہ حکومت پنجاب نے محرم الحرام کے موقع پر ہر قسم کی شرپسندی سے نمٹنے کے لئے جامع حکمت عملی مرتب کی جس کے نتیجے میں عزاداری کے تمام مراحل بخوبی سر انجام پا گئے۔جنوبی پنجاب کے سیاسی منظر نامے میں مستقبل قریب میں کئی تبدیلیاں متوقع ہیں اگرچہ تحریک انصاف نے 2018ء کے عام انتخابات میں اس خطے میں مکمل طور پر کلین سویپ کرتے ہوئے پی پی اور مسلم لیگ (ن) کو چاروں شانے چت کر دیا تھا لیکن بدلتے ہوئے حالات کے ساتھ اب آنے والے نئے الیکشن تینوں اہم جماعتوں کیلئے لمحہ فکریہ بھی ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور شہر میں مشرق کی جانب نکل جائیں تو جلو، مناواں اور برکی کے آس پاس آپ کو بہت سی یادگاریں ملیں گی جو 1965 اور 1971 کی پاک بھارت جنگ میں شہید ہونے والے ان جوانوں کی یاد میں بنائی گئی ہیں جن کی قربانیوں کی بدولت ہم آج آزاد وطن میں سانس لے رہے ہیں۔
$$$123$$$
اگر آپ ان جنگوں اور معرکوں کو یاد کرنا چاہتے ہیں تو ایک بار یہاں کا وزٹ ضرور کریں۔
$$$123$$$
لاہور سے نکلتے ہی پہلی یادگار مناواں کے مقام پر ہے جو مناواں اسپتال کے بالکل عقب میں بنی ہے۔ یہ ”یادگار شہدا واہگہ سیکٹر“ کہلاتی ہے جو اصل میں تین مختلف یادگاروں کا ایک مجموعہ ہے۔
$$$123$$$
اس کی دیواروں پر جنگ و امن کے مختلف مناظر کی تصویر کشی انتہائی خوبصورتی سے کی گئی ہے۔
$$$123$$$
پہلی یادگار ایک کالے ماربل کے فرش پر ایک تکونی پتھر ہے جس پر یادگارِ شہدا لکھا ہوا ہے۔
$$$123$$$
اس سے کچھ آگے ایک اور یادگار ہے جہاں تین پتھر کے ستونوں پر 65 اور 71 کی جنگوں کے شہداء کے نام لکھے گئے ہیں جبکہ درمیانے پتھر پر "Teacious Ten" نامی ڈویژن کی تاریخ و قربانیوں کا ذکر کیا گیا ہے۔
$$$123$$$
اسی ڈویژن نے پینسٹھ کی جنگ میں دریاٸے راوی سے ہڈیارہ تک کے علاقے کا کامیابی سے دفاع کیا تھا۔ میجر راجہ عزیز بھٹی اس کا حصہ تھے۔
$$$123$$$
ان ستونوں کے اوپر نشان حیدر کا علامتی نشان بنایا گیا ہے۔
$$$123$$$
سامنے ایک اور پتھر پر دہشت گردی کے خلاف جنگ میں کام آنے والے جوانوں کے نام لکھے ہیں۔
$$$123$$$
بالکل سائیڈ پر جو یادگار ہے وہی اصل اور پرانی یادگار ہے۔ سنگ مرمر کے چبوترے پر بنی یہ ایک گولی ہے جو پاکستانی جھنڈے کی مناسبت سے ایک چاند اور پانچ کونوں والے ستارے پر بنائی گئی ہے جس کی بنیاد پر لگے پتھر پر یہ عبارت تحریر ہے : تعمیر کنندگان فرسٹ بلوچ رجمنٹ کے آفیسرز اور تمام جوانوں کی طرف سے اپنے ان شہید رفقا کی یاد میں جنہوں نے مادر وطن کی حفاظت اور بقاء کے لیئے اپنی جانیں قربان کیں۔
$$$123$$$
مرے خاک و خوں سے تو نے یہ جہاں کیا ہے پیدا
$$$123$$$
صلہ شہید کیا ہے تب و تابِ جاودانہ 
$$$123$$$
اس کے پانچوں کونوں پر فاضلکا اور واہگہ سیکٹر کے زخمیوں اور شہداء کے نام بمعہ عہدہ، گاؤں اور ضلع لکھے گئے ہیں۔
$$$123$$$
یہاں ساتھ ہی ایک پرانی کنٹین بھی موجود ہےجس کا اب کوٸی پرسان حال نہیں۔
$$$123$$$
اس جگہ مختلف بورڈ لگے ہیں جن پر ستمبر 1965 کی جنگ میں بلوچ رجمنٹ کا کردار، بلوچ رجمنٹ سیاچن کے محاذ پر اور اقوام متحدہ مشن برائے لائیبیریا میں بلوچ رجمنٹ کی خدمات جیسے موضوعات پر تفصیلات لکھیگٸی ہیں۔
$$$123$$$
یہ یادگار ایک عوامی مقام ہے۔ کوٸی بھی اسے بغیر ٹکٹ کے دیکھ سکتا ہے۔
$$$123$$$
دوسری یادگار جلو موڑ کے پاس جی ٹی روڈ پر بی آر بی کینال کے پاس واقع ہے۔ یہ تیسری بٹالین، بلوچ رجمنٹ کی یادگار ہے جو معرکہ باٹاپور کی یاد میں بنائی گئی ہے۔
$$$123$$$
یہ ایک بڑے اور دو چھوٹے ستونوں پر مشتمل ہے جس کے بیچ والے پتھر پر مندرجہ ذیل الفاظ لکھے ہیں ؛
$$$123$$$
"''اُن شہدا کی یاد میں جو جو پاک بھارت جنگ ستمبر 1965 میں کام آئے
$$$123$$$
اس راہ سے گزرنے والے ہم وطنو ، اسلام کے ان سپاہیوں کو کراج عقیدت پیش کرتے جاؤ جو اپنا سب کچھ قربان کر کے ہماری بقا کا سامان کر گئے۔
$$$123$$$
اطراف کے دونوں ستونوں پر بلوچ رجمنٹ کا نشان، اس علاقے کا نقشہ اور معرکہ باٹاپور کی تفصیل اردو اور انگریزی میں درج ہے جس مین پاک فوج نے دشمن کی پیش قدمی روکنے کے لیئے بی آر بی پر بنا پل اڑا دیا تھا۔
$$$123$$$
اسی کے پیچھے نہر کے ایک پرانے پل کا کچھ حصہ بھی موجود ہے۔
$$$123$$$
نشانِ مرد مومن با تو گویم
$$$123$$$
چوں مرگ آید تبسم بر لب اوست
$$$123$$$
(میں تمہیں مرد مومن کا نشان بتلاتا ہوں کہ جب موت آٸے تو اس کے ہونٹوں پر تبسم ہوتا ہے)
$$$123$$$
65 کی جنگ میں واہگہ سیکٹر جی ٹی روڈ اور بمبانوالی راوی بیدیاں نہر کی وجہ سے ایک خاص اہمیت رکھتا تھا۔
$$$123$$$
اس کی حفاظت بلوچ رجمنٹ کے سپرد تھی۔
$$$123$$$
6 ستمبر کی صبح نو بجے تک دشمن کا ایک دستہ ٹینکوں سمیت پیش قدمی کرتا ہوا اس پل سے چھ سو گز کے فاصلے پر پہنچ چکا تھا۔ دفاعی لحاظ سے بی آر بی پر بنے اس پل کو تباہ کرنا بہت ضروری تھا تاکہ دشمن کی پیش قدمی روکی جا سکے، پاکستانی انجینیئروں نے اس پل کو اڑانے کی بہت کوشش کی لیکن دشمن کی لگاتار فائرنگ کی وجہ سے کچھ حصہ ہی ناکارہ کر سکے۔
$$$123$$$
بروقت پاک فضائیہ کے لڑاکا طیاروں کی آمد سے دشمن کی پیش قدمی روک دی گئی۔ اگرچہ پل پر قبضے کی دشمن کی تمام کوششیں ناکام ثابت ہوئیں لیکن اس نے پل کو اپنی کڑی نگرانی میں رکھا۔
$$$123$$$
افواج پاکستان کی کڑی محنت و عزم سے 6 ستمبر رات ایک بجے یہ پل تباہ کر دیا گیا۔ اگرچہ اس کے بعد بھی دشمن نے آس پاس شدید حملے جاری رکھے لیکن باٹاپور کا 6 اور 7 ستمبر کا معرکہ ہمیشہ یاد رکھا جائے گا کہ اگر ہم اس پہلی اہم دفاعی جنگ میں ناکام ہو جاتے تو دشمن کی پیش قدمی کو روکنا ناممکن ہو جاتا۔
$$$123$$$
معرکہ باٹاپور میں جن شہداء نے اپنی جانوں کی قربانیاں پیش کیں، جو غازی اپنی بھرپور قوت و ہمت سے لڑے اور یہاں کی عوام نے جس جرات و بہادری سے اپنی افواج کا ساتھ دیا اور ان کے شانہ بشانہ لڑے، ہم ان کو خراجِ تحسین پیش کرتے ہیں۔
$$$123$$$
اس یادگار سے ذرا آگے شمال میں بی آر بی نہر کے بھسین پُل پر جنگ اکتہر کی چھوٹی سی یادگار ہے جہاں ایک چبوترے پر نصب پتھر پہ مندرجہ ذیل الفاظ لکھے گئے ہیں ؛
$$$123$$$
DEFENDERS OF LAHORE 1971
$$$123$$$
4-16 DECEMBER – Punjab regiment attacked and captured Pul Kanjri post and village.
$$$123$$$
17 Dec. – Indians relaunched attack on Pul kanjri post & village.
$$$123$$$
18 Dec. – Company ex Punjab regiment launched an attack to recapture Pul Kanjri post and village.
$$$123$$$
Nishan-i-Haider - 1
$$$123$$$
Sitara-i-Jurrat - 1
$$$123$$$
Tamgha-i-Jurat - 3
$$$123$$$
لانس نائیک محمد محفوظ شہید بھی اسی مقام پر شہید ہوئے۔
$$$123$$$
محفوظ شہید نے بڑی شجاعت اور دلیری سے مقابلہ کیا اور دشمن کی گولہ باری سے شدیدزخمی ہونے کے باوجود غیر مسلح حالت میں دشمن کے بنکرمیں گھس کرہندوستانی فوجی کودبوچ لیا۔ آپ نے سترہ دسمبرکو ایسی حالت میں جام شہادت نوش کیاکہ مرنے کے بعد بھی دشمن کی گردن انکے ہاتھوں کے آہنی شکنجے میں تھی ۔ اسی بہادری کے اعتراف میں انہیں نشانِ حیدر عطا کیا گیا۔
$$$123$$$
اس علاقے کی آخری یادگاربرکی میں ہے جو لاہور کا مضافاتی قصبہ ہے۔ برکی 1965 کی جنگ میں ایک اہم علاقہ بن کر ابھر۔
$$$123$$$
چھ ستمبر 1965ء کو جب بھارت نے پاکستان پر حملہ کیا تو میجر عزیز بھٹی لاہور سیکٹر میں برکی میں ایک کمپنی کی کمان کر رہے تھے۔ میجر عزیز بھٹی نے نہر کے اگلے کنارے پر متعین پلاٹون کے ساتھ آگے بڑھنے کا فیصلہ کیا۔
$$$123$$$
حالانکہ دشمن اس طرف زوردار حملے کر رہا تھا لیکن میجر عزیز بھٹی اور ان کے جوانوں نے آہنی عزم کے ساتھ لڑائی جاری رکھی اور اپنی پوزیشن پر ڈٹے رہے۔
$$$123$$$
9اور 10 ستمبر کی درمیانی رات کو دشمن نے اس سیکٹر میں ایک پوری بٹالین جھونک دی۔ میجر عزیز بھٹی کو اس صورت حال میں نہر کے اپنی طرف کے کنارے پر لوٹ آنے کا حکم دیا گیا مگر جب وہ نہر کے کنارے پہنچے تو دشمن اس مقام پر قبضہ کرچکا تھا ۔ انہوں نے ایک انتہائی سنگین حملے کی قیادت کرتے ہوئے دشمن کو اس علاقے سے نکال باہر کیا اور پھر اس وقت تک دشمن کی زد میں کھڑے رہے جب تک ان کے تمام جوان اور گاڑیاں نہر کے پار نہ پہنچ گئیں۔
$$$123$$$
دشمن کے ایک اور زبردست حملے کے دوران ٹینک کا گولہ ان پر آن لگا جس سے وہ موقع پر ہی شہید ہو گئے۔ آپ کی شجاعت کے لیئے آپ کو پاکستان کا سب سے بڑا اعزاز، نزانِ حیدر دیا گیا۔
$$$123$$$
برکی کے پاس آپ کے مقامِ شہادت پر ایک یادگار بنائی گئی ہے جہاں اللہ پاک کے صفاتی نام، محافظِ لاہور میجر عزیز بھٹی شہید کی تصویر اور ساتھ پاک و ہند کے اس معرکے میں شہید ہونے والے حیدری بٹالین کے دیگر افسروں کے نام لکھے گئے ہیں۔
$$$123$$$
ایک کونے میں معرکے کی تفصیل درج ہے جبکہ اوپر پاکستان کا سبز ہلالی پرچم لہرا رہا ہے جو اس بات کی گواہی دیتا ہے کہ اس پرچم کی معراج آج بھی شہدا کے خون سے قائم ہے۔
$$$123$$$
اہلِ لاہور ستمبر اور اگست کے دنوں میں اِن شہداء اور اُن کی لازوال قربانیوں کو خراجِ تحسین پیش کرنے جاتے ہیں۔
$$$123$$$
آؤ محبت سے سلام کر لیں انہیں، جن کے حصے میں یہ مقام آتا ہے 
$$$123$$$
بہت خوش نصیب ہوتے ہیں وہ جن کا لہو وطن کے کام آتا ہے 
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے علاقے باغبانپورہ کو باغوں کی کثرت کی وجہ سے یہ نام دیا گیا تھا۔ ایک وقت تھا جب یہاں کئی خوبصورت چھوٹے بڑے باغات دیکھے جا سکتے تھے لیکن وقت کے ساتھ ساتھ یہ ختم ہوتے گئے اور اب صرف باغیچی سیٹھاں والی (مہابت خان باغ) اور شالامار باغ جیسے کچھ باغ ہی بچے ہیں۔
$$$123$$$
اسی علاقے میں باغوں کے علاوہ اور بہت سی تاریخی عمارتیں بکھری ہوئی ہیں جن میں سے ایک کا ذکر آنے والی شطور میں ہو گا۔
$$$123$$$
یہ مغلیہ دور میں بنایا جانے والا ''جانی خان'' کا مقبرہ ہے جو جی ٹی روڈ پر باغبانپورہ ڈاک خانے کے ساتھ گلی میں ، چار دیواری کے اندر واقع ہے۔
$$$123$$$
لاہور کے دیگر کچھ مقبروں کی طرح اس مقبرے پربھی مؤرخین میں اختلاف رائے پایا جاتا ہے۔ 
$$$123$$$
کچھ پرانے مورخین کے مطابق جانی خان نواب قمر الدین خان کے بیٹے اور مغل دور کے وزیر نواب معین الملک عرف منو کے بھائی تھے۔
$$$123$$$
لیکن کچھ حضرات انہیں نواب معین الملک کا سسر بھی کہتے ہیں۔ کچھ تو یہ بھی کہتے ہیں کہ یہ مقبرہ نواب صادق خان کا ہے۔
$$$123$$$
کنہیا لال اپنی کتاب ''تاریخِ لاہور'' میں لکھتے ہیں ؛
$$$123$$$
" یہ مقبرہ بادشاہ احمد شاہ کے عہد میں بنا۔ جانی خان، محمد شاہ بادشاہ کے عہد میں نوابی رتبے پر پہنچا اور انتظام الدولہ خطاب پایا۔ اس کا وزیر باپ قمر الدین خان کرنال کے مقام پر احمد شاہ درانی کے ساتھ لڑائی میں مارا گیا۔
$$$123$$$
پھر اس نے اپنے بھائی میر معین الملک کے احمد شاہ درانی کو شکست دی۔
$$$123$$$
درانی کے کابل چلے جانے کے بعد معین الملک نے پنجاب کا انتظام سنبھالا اور جانی خان افسر فوج مقرر ہوا۔ آخر 1192 میں فوت ہو کر یہاں مدفون ہوا۔
$$$123$$$
خدا کی قدرت ہے کہ اتنے بڑے امیر کبیر کی قبر بھی باقی نہیں رہی اور اور مقبرے میں شیراز زمیندار نے اپنا بھوسہ ڈال رکھا ہے۔''
$$$123$$$
جبکہ مؤرخ سید محمد لطیف نے اپنی کتاب میں جانی خان کی بجائے اس مقبرے کو خانِ خاناں یامین الدولہ کا مقبرہ لکھا ہے۔
$$$123$$$
''یہ خانِ خانان، یامین الدولہ کا مقبرہ ہے جو دہلی کے سلطان محمد شاہ کے قزیر نواب قمر الدین خان کا بڑا لڑکا تھا۔
$$$123$$$
اِس کا چھوٹا بھائی نواب معین المک (جو میر منّو کے لقب سے جانا جاتا تھا) تھا۔
$$$123$$$
اسے مغل بادشاہ احمد شاہ نے ''خانِ خاناں'' کا لقب دیا۔
$$$123$$$
یہ اپنی بہن اور ان کے شوہر خان بہادر کے بیچ کچھ مسائل حل کروانے لاہور آئے تھے لیکن 1778 (1192) میں یہیں انتقال کر گئے اور یہاں دفن ہوئے۔
$$$123$$$
ایک دو باتوں کے علاوہ دونوں مورخین کافی باتوں پر متفق ہیں۔
$$$123$$$
لیکن کچھ احباب کے مطابق نواب قمر الدین کے بیٹے انتظام الدولہ کو 1759 میں عماد الملک کے کہنے پردہلی میں قتل کر دیا گیا تھا، اس لیئے جانی خان، انتظام الدین نہیں ہو سکتے۔
$$$123$$$
یہ تو وہ آراء ہیں جو رہتی دنیا تک چلتی ہی رہیں گی اور یہ مقبرے یونہی متنازعہ رہیں گے، کیونکہ یہاں تاریخ کو سب نے اپنے اپنے نقطہ نظر سے لکھا ہے۔
$$$123$$$
بھلے وقتوں میں یہ مقبرہ ایک باغ کے بیچ میں میں موجود تھا جس کا دروازہ بھی کافی عرصہ موجود رہا لیکن شیراز نامی ایک زمیندار نے اسے حکومت سے خرید کر برباد کر دیا۔
$$$123$$$
اس مقبرے کی موجودہ ہیئت کی بات کریں تو مقبرہ چار دیواری میں گھرا ہوا ہے۔ مجبوراً دیوار پھلانگ کہ اندر جانے پر معلوم ہوا کہ اسکی شمالی سمت میں ایک چھوٹا سا دروازہ بھی ہے جو اس وقت بند تھا۔
$$$123$$$
مقبرہ چہار پہلو طرز پر بنا ہوا ہے جسکا گنبد مخروطی طرز کا اور قدرے ہموار ہے(نچلا گنبد)۔ یہ دیگر مقبروں کی طرح گولائی میں نہیں بنایا گیا ہاں البتہ یہ سرو والے مقبرے سے مشابہت رکھتا ہے۔ 
$$$123$$$
اس کے اوپری حصے پر نیلے اور پیلے رنگ کی چینی ٹائلوں کا خوبصورت کام کیا گیا ہے (جو اب بس مٹنے کو ہے)۔
$$$123$$$
چھت کے چھجے کے نیچے خوبصورتی کے لیئے بہت سے پُشتے یا سہارے بنائے گئے ہیں جو پکی اینٹ کے بنے ہیں۔
$$$123$$$
ہر جانب ان کی تعداد چودہ ہے۔
$$$123$$$
عمارت کے چاروں جانب دو دو محرابی جھروکے (یا طاقچے) اور ایک ایک محرابی دروازہ ہے جو جھروکوں کے درمیان واقع ہے۔ چاروں جانب ان پر جالی لگا کہ بند کر دیا گیا ہے البتہ شمالی سمت میں اندر جانے کے لیئے راستہ رکھا گیا ہے۔ محرابوں پر نقش و نگار اب بھی موجود ہیں جو اکثر مغل عمارات میں دیکھنے کو ملتے ہیں۔ 
$$$123$$$
اندر جائیں تو تین کچی قبروں پر نظر پڑتی ہے جن پر بچھی چادریں اب گرد آلود ہو چکی ہیں۔
$$$123$$$
چاروں جانب مٹی ہی مٹی ہے۔ یہاں پُختہ فرش موجود نہیں ہے۔
$$$123$$$
چاروں جانب محرابی دروازوں کے اوپر ایک ایک محراب بنائی گئی ہے، جبکہ ایک ایک بڑی محراب چاروں کونوں پر موجود ہے۔ خاص بات یہ ہے کہ اندرونی دیواروں، محرابوں اور چھت پہ کیا گیا شاندار فریسکو کا کام اب بھی نظر آ رہا ہے۔
$$$123$$$
اوپر گنبد پر دو مختلف اشکال کے آٹھ پھول بنے ہیں جبکہ گنبد کے مرکزی حصے پر چھوٹے سائز کی اینٹ اور مغل دور کے دیگر مقبروں میں استعمال ہونے والا روایتی مصالحہ نظر آ رہا ہیں۔
$$$123$$$
 محرابوں اور اندرونی دروازاں پر بنا مستطیل و چوکور ڈیزائن، پتے، گلدان اور قسم قسم کے پھول ابھی بھی بہتر حالت میں موجود ہیں جن کے کِھلتے ہوئے مدھم رنگ بتا رہے ہیں کہ ایک دور میں یہ مقبرہ شاندار رہا ہو گا۔
$$$123$$$
ان تین قبروں میں سے جانی خان کی قبر کون سی ہے اور دیگر دو قبریں کس کی ہیں یہ معلوم نہیں ہو سکا۔
$$$123$$$
حاصلِ تحریر یہ کہ مقبرے پر کیا گیا روغنی اینٹوں اور موسیک کا کام، فریسکو کا کام اور اسکا نچلا گنبد وہ خصوصیات ہیں جو اسے منفرد و ممتاز بناتی ہیں۔
$$$123$$$
مقبرے کے احاطے میں ایک طرف شیشے کے ٹکڑے اور لکڑیوں کی شاخیں جبکہ باقی اطراف میں خودرو گھاس و جھاڑیاں موجود ہیں۔
$$$123$$$
شمالی سمت کے دروازے کے اوپر نیلے رنگ کی تختی لگی ہے جس کے مطابق یہ عمارت حکومت کی جانب سے محفوظ عمارت ہے جسے نقصان پہنچانے والے کو جرمانہ یا قید کی سزا ہو گی ۔ لیکن جس حالت میں یہ مقبرہ اب موجود ہے اس سے زیادہ اسے کوئی کیا نقصان پہنچائے گا۔
$$$123$$$
سب سے بڑی زیادتی تو یہ ہے کہ اسے چار دیواری میں نظر بند کر کے عوام کی نظروں سے بھی غائب کر دیا گیا ہے جیسے یہاں بہت بڑا خزانہ دفن ہو۔
$$$123$$$
حکومت کو چاہیئے کہ لاہور کی خوبصورتی کو بڑھانے کے لیئے یہاں موجود تاریخی ورثے کی خوبصورتی بھی بڑھانی چاہیئے جس کے لیئے سب سے پہلے تو مقبرہ جانی خان اور اس جیسے دیگر مقبروں کی بحالی و مرمت ہو، یہاں تاریخ سے متعلق آگاہی کتبے یا بورڈ لگائے جائیں اور پھر یہاں تک عوام الناس کو رسائی ملنی چاہیئے تاکہ تاریخ و فنون لطیفہ کے دیوانے ان سے فیض یاب ہو سکیں۔
$$$123$$$
مشہور شخصیات کی ازدواجی زندگی کے قصے اور پھر طلاق کی خبریں آئے دِن بریک ہوتی رہتی ہیں اور پڑھنے اور سننے والے شاید اسکو سرسری خبر سے زیادہ اہمیت نہیں دیتے۔حالانکہ ان کے پیچھے ایک ایسی زندگی کی کہانی ہو تی ہے جس میں مرد عورت اور بچے سب ٹوٹ جاتے ہیں لیکن دِکھاوے کی ضد کس پر بھاری پڑتی ہے یہ " وارثتی ہی جانتے جب رُلتے ہیں"۔
$$$123$$$
چند ماہ پہلے2021ء میں دُنیا عالم میں الیکٹرونکس کے آئیکون بِل گیٹس اور اُسکی بیوی میلنڈا فرنچ کے درمیان 27 سالہ رفاقت کے بعد طلاق ہو گئی جسکو سنجیدہ لینے کی بجائے ہر قسم کے میڈیا پر مذاق لیا گیا۔ابھی یہ سلسلہ چل ہی رہا تھا کہ جولائی2021ء کے پہلے ہفتے میں اِنڈیا کے مشہور اداکارعامر خان اور اُنکی دوسری بیوی کرن راؤ نے بھی 15سال کی ازدواجی زندگی کو ختم کرنے کا اعلان کر دیا۔
$$$123$$$
دونوں جوڑوں کی عمرمیںآ ٹھ سے نو سال کا فرق تھا ۔جس پر چارلی چپلن اور اُنکی چوتھی بیوی اوونا اونیل کی عمر کا فرق دیکھیں تو وہ36سال کا تھا۔ اگراُن دونوں کی ذاتی زندگی سے ازدواجی زندگی تک کا طائرانہ جائزہ لیا جائے تو کیا اُس سے سبق ملتا ہے۔ ہوسکتا ہے اُن دونوں میاں بیوی کی زندگی میں بھی کچھ ایسے ہی معاملات پیس آئے ہوں جنکی وجہ سے بِل گیٹس ومیلنڈا فرنچ اور عامر خان و کرن راؤ کو الگ ہونا پڑ اہو لیکن اوونا اونیل نے زیادہ سمجھداری کا مظاہرہ کیا ہو۔
$$$123$$$
بین الاقوامی سطح پر مزاحیہ اداکاری میں اپنی حقیقی پہچان بنانے والے نامور اداکار چارلی چپلن کسی تعارف کے محتاج نہیں۔وہ 16 ِاپریل1889ء کو لندن میں پیدا ہو ئے ۔جب وہ ایک سال کے ہوئے تو اُنکے والدین کے درمیان علحیدگی ہوگئی ۔ چارلی کی والدہ ایک تھیٹر اداکارہ تھیں اور چارلی کا ایک بڑا بھائی سڈنی تھا۔ چارلی 5 سال کی عمر کو پہنچے تو اُنکی والدہ ذہنی پریشانیوں کے باعث اداکاری سے الگ ہو گئیں۔
$$$123$$$
اس دوران تھیٹر میں ایک چائلڈ اداکارکی حیثیت سے چارلی چپلن کو اپنا فن دکھانے کا موقع مِل گیا اور جلد ہی اپنی والدہ کی مقبولیت کا فائدہ اُٹھاتے ہو ئے اپنے فن کے جوہر دکھانے لگے ۔یہ وہ دور تھا جس میں چارلی جیسے بچے کو انتہائی غربت کے دن بھی گزارنے پڑے۔ان حالات میں اُنکی والدہ کا انتقال ہو گیا جسکا اُنکو بہت دُکھ ہوا۔ چارلی نے جوانی میں قد م رکھا تو اُنکا فن مزید نکھرنے لگااور کچھ آمدن کا ذریعہ بھی بن گیا ۔
$$$123$$$
چارلی چپلن اداکاری کے فن میں جدت یا انفرادیت کے قائل تھے اور وقت کے مشہور فنکاروں کو دیکھ اُن سے کچھ منفرد کرنے کی لگن میں 1908ء میں فریڈ کارنو پینٹومائم ٹراپ کمپنی میں شامل ہو کر امریکہ پہنچ گئے اور پھر اُن پر قسمت کی دیوی مہربان ہو گئی۔چارلی چپلن کی شہرت نے اُنکے ارد گرد بہت سی دیویاں اکٹھی کر دیں جن میں سے چند نے اُنکے ساتھ ہیروئن اور دوسرے اہم کردار بھی ادا کیئے اور اُن میں سے4 دیویاں اُنکی شر ک ِحیات بھی بنیں۔
$$$123$$$
جن میں سے پہلی 3 دیویاں چارلی چپلن کی قسمت کی طرح اُن پر مہربان نہ ہوئیں لیکن چوتھی دیوی نہ کہ صرف اُن پر مہربان ہوئیں بلکہ اُنکی ایسی عمر کا ساتھی بنیں جب چارلی چپلن بذات ِخود اپنی ازدواجی زندگی کی ناکامیوں کا ذمہدار شاید اپنی شہرت و مصروفیت کو کہہ رہے ہوں۔
$$$123$$$
چارلی چپلن نے پہلی شادی 1918 ء میں مائلڈریڈ ہیرس کے ساتھ کی جو اُس وقت16سال کی عمر کی تھیں اور چارلی چپلن29 کے۔
$$$123$$$
اُن دونوں کا ایک بیٹا نورمن سپنسر پیدا ہو اجو 3دِن بعد ہی فوت ہو گیا۔ اس دوران میاں بیوی میں اختلافات بھی شدت اختیار کر چکے تھے لہذا دو سال بعد چارلی چپلن نے اُسے طلاق دے دی۔ 1924 ء میں چارلی چپلن نے دوسری شادی پھر16سالہ لڑکی و اداکارہ لیٹا گرے سے کی جو1927 ء میں اپنے انجام کو پہنچ گئی۔ اس بیوی سے 2 بیٹے چارلی چپلن جونیئر اور سڈنی چپلن پیدا ہو ئے۔
$$$123$$$
تیسری لڑکی28 سالہ اداکارہ پاؤلیٹ گوڈارڈ اُنکی زندگی میں 1936ء میں آئی۔اُس وقت چارلی کی عمر 47سال تھی۔یہ شادی پہلی دو شادیوں کے مقابلے میں کچھ زیادہ ساتھ نبھانے میں اہم رہی لیکن6 سال بعد اسکا انجام بھی چارلی چپلن کی ازدواجی زندگی کی ناکامیوں کی فہرست میں شامل ہو گیا۔ 
$$$123$$$
چارلی چپلن شو بز کے شعبے کیلئے پیدا ہوئے تھے لہذا وہ اپنے ذاتی معاملات و غم کو اپنے ذہن پر سوار نہیں ہونے دیتے تھے ۔
$$$123$$$
یہی خوبی کسی اور کے دِل کو بھا گئی اور صرف 18سال کی عمر میں شو بز میں قسمت آزمائی کرنے کیلئے آنے والی لڑکی" اوونا او نیل" اپنے سے عمر میں 36 سال بڑے شخص چارلی چپلن کے خیالوں میں کھو گئی۔ 
$$$123$$$
اوونا اونیل 14ِ مئی 1925 کو برمودا میں پیدا ہوئیں۔ جہاں اُنکے والدین یوجین اونیل اورایگنس بولٹن نے بیٹی کی پیدائش سے چھ ماہ پہلے ہی رہائش اختیار کی تھی تا کہ موسم سرما خوشگوار ماحول میں گزارہ جا سکے ۔
$$$123$$$
اوونا اونیل سے 6سال بڑااُنکا ایک بھائی شین روڈراگے اونیل تھا۔اوونااو نیل کا ابتدائی بچپن برمودا میں ہی گزراہ اور اسی دوران اُنکے والدین میں اختلافات ہونا شروع ہو گئے جسکا نتیجہ1929 ء میں طلاق کی صورت میں سامنے آیا۔ لہذااوونا کی والدہ ایگنس بولٹن دونوں بچوں کو لیکربرمودا سے اپنے والدین کے پرانے گھر ویسٹ پوائنٹ پلیزنٹ ریاست نیو جرسی منتقل ہو گئیں اور کبھی کبھار بچوں کو لیکر برمودا بھی رہنے جاتیں۔
$$$123$$$
اوونا کی اپنے والد سے کم ہی ملاقات ہوتی لیکن اُنکا آپس میں خطوط کی ذریعے رابطہ رہتا۔
$$$123$$$
اوونا او نیل کی تعلیم کا آغاز کیتھولک کانونٹ اسکول سے ہوا اور پھر پوائنٹ پلیزنٹ کے اوشین روڈ پبلک اسکول میں داخلہ لے لیا۔ والدین میں طلاق کے تصفیہ کے مطابق دونوں بچوں کو 13 سال کی عمر سے ٹاپ بورڈنگ اسکول میں جانا تھا ۔1938 میں او نیل کو ریاست ورجینیا ،ٹاؤن وارینٹن کے وارینٹن کنٹری اسکول میں تعلیم حاصل کرنے کیلئے بھیج دیا۔
$$$123$$$
کچھ عرصہ بعد والدہ کو اسکول کے ماحول سے اطمینان نہ ہوا تو اوونا کو 1940ء میں نیو یارک کے بریلیلی اسکول میں منتقل کردیا ۔
$$$123$$$
بریلیلی اسکول میں اوونا او نیل کے قریبی دوستوں میں شامل ہوئیں کیرول مارکس ، گلوریا وانڈربلٹ اور ایک لڑکا ٹرومین کیپوٹ۔ اگرچہ اُن سب کی اُس وقت عمر کم تھی لیکن وہ اکثر وقت مشہور نائٹ کلبوں میں گزارتے۔اس دوران اوونا او نیل کی دوستی اخباری کارٹونسٹ پیٹر آرنو اور مصنف جے ڈی سالنگر سے بھی رہی۔
$$$123$$$
اپریل 1942 میں بریلیلی میں اپنے سینئر سال کے میں اوونااسٹارک کلب میں سیزن کے "نمبر ایک ڈیبیوینٹ" کے طور پر سر فہرست رہیں۔ اس پروگرام کی ملک بھر میں بڑی تعداد میں تشہیر کی گئی تو اوونا فلمی اسٹوڈیوز اور ماڈلنگ ایجنسیوں کی جانب سے آفرز موصول ہونا شروع ہو گئیں۔ پہلے تشہیر اور پھر اوونا کو آفرز اُنکے والد کو اپنی بیٹی کی حیثیت میں مناسب نہ لگا تو اُنھوں نے ہالی ووڈ میں اپنے رابطوں سے بیٹی کو فلمی دُنیا سے معاہدے پر دستخط کرنے سے روکنے کی کوشش کی۔
$$$123$$$
لیکن نصیب کی کہانی کچھ اور لکھی جا چکی تھی۔
$$$123$$$
اوونا اونیل نے گرایجویشن مکمل کی اور مزید تعلیم حاصل کر نے کیلئے واسر کالج نیویارک میں داخلہ ملنا کا موقع ضائع کر کے اداکاری کرنے کی ٹھان لی ۔پہلے جولائی1942ء میں نیوجرسی کے تھیٹر میں موقع ملا تو ڈبیو کیا ۔ پھر اپنی سہیلی کرول مارکس کے ساتھ کیلوفورنیا پہنچیں جہاں کرول مارکس اور مشہور امریکن ناول نگار ولیم سرویان کی شادی کی تقریب ہونی تھی ۔
$$$123$$$
اُن دِنوں سان فرنسسکو میں ولیم سرویان کا ڈرامہ " دِی ٹائم آف یور لائف" پیش کیا گیا جس میں اوونا اونیل کو ایک دفعہ پھر اداکاری کرنے کا موقع تو مل گیا لیکن وہاں پر جب اپنے والد یوجین اونیل سے ملنے کی کوشش کی تو اُس میں ناکامی ہو ئی۔
$$$123$$$
اوونا اونیل سان فرنسسکو سے فلمی دُنیا کے گڑھ ہالی وُڈ ، لاس اینجلس میں اپنی والدہ کے پاس گئیں جو وہاں پر اپنے دوسرے خاوند کے ساتھ رہتی تھیں۔
$$$123$$$
ا وونا اونیل نے موقعے کا فائدہ اُٹھاتے ہوئے جلد ہی ہالی وُڈ کی ایک فلمی ایجنٹ مینا والیس کے ذریعے سکرین ٹیسٹ کراونے میں کامیابی حاصل کر لی۔30ِاکتوبر1942ء میں مینا والیس نے ایک ڈینر پارٹی کا اہتمام کیا جہاں چارلی چپلن کو بھی مدعو کیا گیا ۔ چارلی چپلن اُن دِنوں اپنے نئے ڈرامہ " شیڈو اینڈ سبسٹینس" کے اہم کردار کیلئے ایک نئی اداکارہ کی تلاش میں تھے۔
$$$123$$$
مینا والیس یہ جانتی تھی لہذا اُس نے پارٹی میں ہی چارلی چپلن سے اوونا اونیل کے والد ڈرامہ نگار یوجین اونیل کا حوالہ دے کردونوں کی ملاقات کروا دی۔ 
$$$123$$$
ڈرامہ " شیڈو اینڈ سبسٹینس" چار ایکٹ کاڈرامہ آئیر لینڈ کے مصنف پال ونسنٹ کارول نے 1937ء میں پیش کیا تو "نیویارک ڈرامہ ناقدین کے حلقہ"میں 1938ء کا بہترین غیر ملکی ڈرامہ ایوارڈ حاصل کیا۔ چارلی چپلن کو اس کااسکرپٹ پسند آیا تو اُنھوں نے 1942 ء میں اسکے فلمی حقوق خرید کر اس نئے منصوبے پر کام شروع کر وا دیا۔
$$$123$$$
اُن دِنوں اُنکی دوستی اداکارہ جان بیری سے تھی اور اُنکی اولین خواہش یہی تھی کہ ڈرامے کا مرکزی کردار جان بیری ہی ادا کریں۔لیکن موسم خزاں میں دونوں کے درمیان تعلقات خراب ہونا شروع ہو گئے تو چارلی چپلن کو نئے چہرے کی ضرورت پڑ گئی۔ 
$$$123$$$
17سالہ اوونا اونیل کیلئے چارلی چپلن جیسی بڑی شخصیت سے پہلی ملاقات ایک خواب سے کم نہ تھی اور اُوپر سے اُنکے ہی پروجیکٹ میں اداکاری کا موقع حاصل کرنا ۔
$$$123$$$
لیکن کردار کی مناسبت سے اونیل کی عمر کم تھی۔لہذا فی الوقت چارلی چپلن نے مینا اور اوونااونیل کاد ِ ل رکھنے کیلئے کردار د ینے کیلئے حامی بھر لی ۔ اصل میں چارلی کو یہ نیا معصومانہ چہرہ کردار کی بجائے اپنے دِل کو بھا گیا۔ 
$$$123$$$
اگلے چند ماہ میں کیا ڈرامہ " شیڈو اینڈ سبسٹینس" کا پروجیکٹ کس الماری میں کتابوں کے نیچے دب گیا جسکی آج تک کوئی خبر نہیں لیکن اُنہی مہینوں میں جو خبر " بریکنگ نیوز" بن گئی وہ تھی چارلی چپلن کی نئی محبت اوونا اونیل اور اُس سے بڑھ کر اچانک حیران کُن خبر ہی آگئی کہ چارلی چپلن اوراوونا اونیل نے بھاگ کر ریاست کیلوفورنیا کی کاؤنٹی سانتا باربرا کے چھوٹے سے ساحلی علاقے "کار پینٹریا" میں16ِجون1943 ء کو شادی کر لی ہے۔
$$$123$$$
مزید یہ کہ دونوں کی عمر میں 36سال کا فرق ہے ۔ بہرحال والدہ ایگنس بولٹن نے اطلاع ملنے پر اپنی بیٹی اوونا اونیل کو چارلی چپلن کے ساتھ جوڑی بننے پر مبارک باد دی جبکہ والد یوجین اونیل جو پہلے ہی اپنی بیٹی سے خائف تھے اُنھوں نے اس رشتے کو مزید اپنی انا کا مسئلہ بنا کر ہمیشہ کیلئے اپنی بیٹی سے تعلق منقطع کر نے کا کہہ دیا۔
$$$123$$$
چارلی چپلن 54 سالہ اور18سالہ اوونا اونیل کی شادی پر اُس وقت کے پرنٹ میڈیا پر "گوسپ " یعنی گپ شپ یا کسی کی ذاتی زندگی پر ایک بکواس شروع ہوگئی ۔
$$$123$$$
مثلاً چارلی چپلن کی گزشتہ 3شادیوں کا ذکرکہ پہلی دو بیویوں کی عمر شادی کے وقت کم و بیش 16سال تھی جو اُس وقت بھی چارلی چپلن کی عمر کے فرق سے بالترتیب 13اور 19سال چھوٹی تھیں۔تیسری بیوی کی عمر شادی کے وقت 28سال تھی اور دونوں کے درمیان 19سال کا فرق تھا۔ اسکے علاوہ اُنکے ماضی کی عشقیہ داستانیں اور خصوصاً شادی سے دو ہی ہفتے پہلے امریکن اداکارہ جان بیری کا چارلی چپلن کے خلاف عدالت جانا فلمی خبروں کی شہ سُرخیاں بن چکا تھا۔
$$$123$$$
چارلی چپلن نے چوتھی شادی اِن حالات میں کی یا کن حالات میں کی ؟یا کیا یہ شادی بھی قائم رہ سکے گی یا نہیں؟وغیرہ جیسے سوالات اُنکی عالمی سطح پر فلمی شہرت تھی اور چارلی چپلن کے نام سے ایک ایسا لازوال کامیڈین کردار تھا جو وقت گزرنے کے ساتھ انٹرٹینمنٹ کی بلندیوں کو چُھورہا تھامگر اُنکی ذاتی زندگی ایک معمہ بن کر رہ چکی تھی۔لیکن اس سے بڑا معمہ یہ بن گیا تھا کہ ایک18سالہ خوابوں کی دُنیا میں رہنے والی خوبصورت نوجوان لڑکی پر زندگی کی کونسی ایسی حقیقت آشکارہ ہو گئی تھی کہ وہ اپنے والد سے صرف 6مہینے چھوٹے شخص سے شادی کرنے پر راضی ہو گئی۔
$$$123$$$
یہ بھی جانتے ہوئے کہ شخص بھی وہ ہے جو عشق و ازدواجی زندگی کا راجہ بھی کہلا تا ہے اور عدالتوں میں خواتین کے ہاتھوں خوار بھی ہورہا ہے۔
$$$123$$$
18سالہ اوونا اونیل کا چارلی چپلن سے پہلی ملاقات سے لیکرشادی تک ان تمام حالات میں ایک معصوم لڑکی سے بھی بڑھ کرمطمئین لڑکی کی طرح قدم بہ قدم54سالہ چارل چپلن کا اگلے 34 سال تک بحیثیت بیوی ساتھ دینا کیا ایک خوبصورت ازدواجی زندگی کا تصور تھا جو کہیں اوونا اونیل کے بچپن اور نوعمری میں اُسکے ذہن کے کسی گوشے میں بیٹھ چکا تھا ۔
$$$123$$$
کیا اسکی وجہ اونیل کے والدین کی بے ہنگم زندگی تھی جسکا نتیجہ اُسکے بچپن میں ہی طلاق کی صورت میں نکل آیا تھا اور آگے چل کی اُسکی پرورش پر گہرے اثرات مرتب کر گیا تھا۔کیا اُس دوران مغربی ماحول میں ایسے اور بچوں سے بھی اُسکی ملاقات ہوئی تھی جو اپنے والدین کی اختلافی زندگیوں کے شکار ہو کر منفی و جارحانہ روئیوں کا شکار ہو چکے تھے ۔یا اُسکے تجربے میں ایسے نوجوان شادی شُدہ جوڑے دیکھنے میں آرہے تھے جو شادی کے چند سالوں بعد ہی پیا ر و محبت کے تمام عہد وپیمان بھول کے الگ ہو نے کو اپنا ٹھیک فیصلہ سمجھتے ہیں اور یہ خیال نہیں کرتے کہ اگر اُنکے بچے ہیں تو اُنکا مستقبل کیا ہو گا؟کیا اونیل نوجوانی کے اکیلے پن کے دِنوں کہیں اپنے ذہن کے مطابق ان تجربوں کا تجزیہ کر کے یہ بھی سوچ چکی تھی کہ علحیدگی کی وجہ بہت ہی معمولی نوعیت کے معاملات ہو تے ہیں جن پر خاموشی میاں بیوی میں سے ایک کیلئے دوسرے کا ساتھ بن سکتا ہے اور وہ ساتھ ازدواجی زندگی سے ہٹ کر دوست اور رہنماکا بھی ہو سکتا ہے جس کیلئے کسی انگلش کی اصطلاح کومپرومائیز کی ضروت نہیں ہوتی اور مستقبل میں آپ کے بچے آپکی پہچان بن جاتے ہیں ۔
$$$123$$$
اوونا اونیل کے ذہن میں یقینا کچھ ایسے نفسیاتی پہلو تھے جنکی بنا پر شادی کے بعد سب سے پہلے اپنے اُس شو بز کے کیر ئیر کو الوادع کہاجس کے شوق و جستجو میں چارلی چپلن تک پہنچی۔دوسرا یہ جانتے ہو ئے کہ چارلی چپلن اپنی پہلی تین بیویوں کو طلاق دے چکے ہیں اور اُنکی عمر 54سال ہے شادی کر لی۔ بالکل، قیاس کیئے گئے اونیل کے نوعمری کے خیالات و سوالات میں ایک حقیقی ازدواجی زندگی کی جھلک تو نظر آتی ہے۔
$$$123$$$
لیکن یہ تو وہ نہیں جانتی تھی کہ اُسکی زندگی کا ساتھی ایک ہنگامہ خیز زندگی گزارنے والاپچاس سال سے زائد عمر کا وہ شخص ہو گا جسکی طبعی عمر کے ساتھ ذہنی عمر تک پہنچنا ایک کمال ہو گا جس میں اُسکی پہلی تینوں بیویاں ناکام ہو چکی ہوں۔ 
$$$123$$$
یہاں سے چارلی چپلن اور اوونا اونیل کی شادی کی وہ کہانی شروع ہوتی ہے جس میں خواتین کے جُھرمٹ اور الزام تراشیوں میں رہنے والا شوبز کی دُنیا کا سب سے بڑانام ایک جوان لڑکی کا گھریلو خاتون کا رُوپ دھارنے پرفِدا ہو گیا۔
$$$123$$$
دوسری طرف اُس لڑکی نے بھی مرتے دم تک اپنے پیا کا گھر اور درنہ چھوڑا۔ جب چارلی چپلن پر اُنکے سیاسی خیالات پرسوال اُٹھائے گئے تو وہ امریکہ چھوڑ کر کورسیئر-سور-ویوی ،سوئیزر لینڈ شفٹ ہو گئے۔ اوونا اونیل نے اُنکے اس فیصلے پر ذرا بھی ہچکچاہٹ محسوس نہ کی اور بذات ِخود بھی امریکن شہریت چھوڑ کر برٹش شہریت حاصل کر لی۔
$$$123$$$
اوونا اونیل اپنے والدین کے منفی رویئے سے جو سبق سیکھا اُس سے وہ عام نوجوانوں کی طرح کمزور ہو نے کی بجائے ایک مضبوط لڑکی بن کے اُبھریں۔
$$$123$$$
جسکی پہلی جھلک یہی نظر آتی ہے کہ اُس نے اس بات پر غور کرتے ہوئے کہ شاید میرے خاوند چارلی کی زندگی میں جو خواتین آئیں وہ گھریلو خاتون سے ہٹ کر تھیں لہذا سب سے پہلے تو شوبز کا لبادہ اُتار کر دیکھا جائے۔دوسرا یہ بھی ہو سکتا ہے سب نے چارلی سے شہرت اور دولت کیلئے شادی کی ہولیکن چارلی کی زندگی میں آنے کے بعد چارلی کی عملی زندگی میں مداخلت یا دوسری خواتین کے ساتھ کام کے دوران تعلقات پر شک کرتی ہوں۔
$$$123$$$
لہذا اگر اوونا اونیل کے تصاویر یا کوئی ویڈیو دیکھی جائے تو اُسکی باڈی لیگویج سے واضح لگتا ہے کہ وہ جہاں بھی چارلی کے ساتھ گئی یا کسی تقریب پر مدعو تھی تو اُسکے چہرے پر کہیں فخر ہو کہ وہ چارلی چپلن کی بیوی ہے۔ بلکہ ایک بیوی کی طرح اپنے خاوند کی شہرت پر مطمئین اور اُسکی خوشی کو اپنی خوش قسمتی سمجھتی نظر آتی ہے۔
$$$123$$$
اوونا اونیل کی ذات کی گہرائی میں کونسا ایسا دُکھ تھا جسکا مُداوا اُس نے اپنی زندگی میں چارلی چپلن کے ساتھ ایک خوبصورت زندگی گزار کر کیا اور چارلی چپلن کے 8بچوں گراڈیلین، مائیکل، جوزفین، وکٹوریہ، یوگن، جین، اینٹ اورکرسٹوفر کی ماں بنی۔
$$$123$$$
جنکی تعلیم و تربیت میں کسی قسم کی کوئی کمی نہ رکھی۔اس دوران چارلی چپلن نے اپنے شوبز کی عملی زندگی جاری رکھی اور اوونا اونیل اپنے خاوند کے گھر میں بچوں کے ساتھ اُنکے آنے کا انتظار کرتی۔اصل میں اپنے خاوند چارلی سے کم عمر نٹ کھٹ نظر آنے والی لڑکی نے اپنی طبعی عمر کی بجائے اپنی ذہنی عمر سے چارلی کی زندگی گزارنے کے طریقے کو سمجھ لیا اور شاید وہ یہی تھا کہ چارلی کو پہلی دفعہ زندگی میں ایک گھریلو خاتون ملی تھی۔
$$$123$$$
کیونکہ چارلی کا بچپن بھی خوداسکی نشاندہی کرتاتھا ۔ 
$$$123$$$
کرسمس والے روز 25دسمبر1977ء کو چارلی چپلن 88سال کی عمر میں انتقال کر گئے اور 14سال بعد اوونا اونیل کا 66سال کی عمر میں پنکریٹک (لبلبہ) کینسر سے انتقال ہو گیا۔چارلی چپلن کی1964ء میں شائع ہونے والی کتاب" میری سوانح عمری(چپلن بُک) میں " اوونا اونیل کے بار ے میں بہت کچھ لکھنا چاہتے تھے لیکن اُنکے جُملوں سے ظاہر ہو تا ہے کہ وہ احساس جو اوونا اونیل کے بارے میں وہ رکھتے ہیں اُنکے پاس الفاظ و جملے نہیں ہیں۔
$$$123$$$
مثلاً وہ لکھتے ہیں کہ میری ایک حیرت انگیز لڑکی سے شادی ہونا بہت بڑی خوش قسمتی ہے ۔میں چاہتا ہوں کہ میں اس کے بارے میں مزید لکھوں لیکن اُس میں محبت شامل ہو، اورسب سے زیادہ خوبصورت محبت ہے ۔پچھلے20 سالوں سے میں جانتا ہوں کہ خوشی کا مطلب کیا ہے۔چپلن نے جب شادی کی وہ مشہور تھے۔لیکن اوونا او نیل کون تھی جس نے آخر کارچارلی کے دل پر قبضہ کر لیا تھا؟ اسکو بھی چارلی نے اپنی کتاب میں اونیل کے"کردار کی گہرئی اور کشش " کے ساتھ خوبصورت الفاظ میں بیان کیا ہے۔
$$$123$$$
دوسری طرف اوونا اونیل کے انتقال پر نیویارک ٹائمز نے افسوس کرتے ہوئے اُسکے بارے میں لکھا کہ وہ مطمئین بیوی اور ماں تھی۔ اس نے اپنی عمر اور اپنے شوہر کی عمر کے درمیان فرق پر توجہ نہیں دی تھی: بس اُس نے 1960ء میں چارلی کے ساتھ اپنی محبت کا اظہار ایک مختصر جملے میں کیا تھا : " وہ میری دنیا ہے،'میں نے کبھی اور کچھ نہیں دیکھا ہے'"۔پھر واقعی چارلی چپلن کی زوجیت میں ہی اونیل کو بھی بوڑھا ہوتے دیکھا۔
$$$123$$$
یعنی جب چارلی کا انتقال ہوا تو اوونا اونیل 52سال کی تھی۔اُس عمر سے 2سال چھوٹی جس عمر میں چارلی نے اُس سے شادی کی تھی۔ 
$$$123$$$
اور آج دونوں کی قبریں کورسیئر-سور-ویوی میں ساتھ ساتھ ہی ہیں ۔لیکن دونوں کی ازدواجی زندگی پر آج بھی تحقیقی انداز میں لکھا اور بیان کیا جاتا ہے تاکہ وہ شادی شُدہ جوڑے جو اوائل میں یا بِل گیٹس اور اُسکی رفاقت میں27 سال رہنے والی بیوی کی طرح طلاق لیکر الگ ہو جائیں تو اُسے پہلے چارلی چپلن اوونا اونیل اور اسطرح کی اورمشہور و معروف کامیاب شادیوں میں اُن شادیوں کے کرداروں کا ضرور مطالعہ کریں اور تنگ نظری اور روشن خیالی جیسی اصطلاحوں کو اپنی ازداوجی زندگی کا حصہ نہ بنائیں۔ زندگی بھی گزر جائے گی اور بچے بھی نہیں بھٹکیں گے۔کاش !
$$$123$$$
ڈاکٹر سید محمد عظیم شاہ بُخاری
$$$123$$$
گوجرانوالہ شہر میں جی ٹی روڈ کے کنارے اور شیرانوالہ باغ سے ذرا پہلے تھانہ سبزی منڈی کی ایک پرانی عمارت واقع ہے جو باہر سے دیکھنے میں تو بالکل سادہ ہے لیکن مرکزی دروازے سے اندر جاتے ہی یہ آپ کو ورطہ حیرت میں ڈال دیتی ہے۔
$$$123$$$
یہی شری آتما رام جی کی سمادھی ہے جو جین مذہب کے اچاریہ کے طور پہ جانے جاتے ہیں۔
$$$123$$$
جین مت کا شمار دنیا کے قدیم ترین مذاہب میں کیا جاتا ہے۔
$$$123$$$
اس کی بنیاد کب، کس نے، اور کہاں پر رکھی اس بارے میں ماہرین کوئی مُستند رائے دینے سے قاصر ہیں۔ یہ ایک غیر توحیدی مذہب ہے جس کی بنیاد عدم تشدد ہے۔ جین مت کے ماننے والے یہ یقین رکھتے ہیں کہ عدم تشدد اور ضبط نفس کے ذریعہ نجات (موکش) حاصل کی جا سکتی ہے۔ روایتی طور پر جین مت کے پیروکار اپنے مذہب کی ابتدا ان چوبیس ''تیرتھنکروں''(روحانی استاد یا پیغمبر) کے سلسلہ کو قرار دیتے ہیں جن میں پہلے تیرتھنکر رشبھ دیو اور آخری مہاویر ہیں۔
$$$123$$$
اس مذہب کے دو بڑے فرقے دِگمبر اور شویتامبر ہیں۔
$$$123$$$
بات کی جائے اِس سمادھی کی تو جین مت کے ماننے والوں کے مطابق یہاں مشہور جین راہب یا پروہت، اچاریہ وجئےآنند سوری یا آتما رام جی کی استھیاں (راکھ) دفن ہیں۔ وجئے آنند موجودہ دور کے وہ پہلے جین راہب/پروہت تھے جنہیں اچاریہ کا خطاب دیا گیا۔ یہ خطاب جین مت میں بہت ریاضت کے بعد حاصل کیا جاتا ہے۔
$$$123$$$
تاریخی حوالہ جات کے مطابق آپ کا جنم ہندوستانی پنجاب کے ضلع فیروزپور کے قصبے لہڑا میں 1837 کو ایک برہمن خاندان میں ہوا۔ آپ کے والد گنیش چندرا، مہاراجہ رنجیت سنگھ کے دور میں ایک فوجی عہدے دار تھے۔ ان کا دیہانت آتما رام جی کے بچپن میں ہی ہو گیا تھا جس کے بعد آپ کی والدہ آپ کو لے کر ہوشیارپور چلی آئیں اور ایک ایسے جین خاندان میں کام کرنا شروع کیا جہاں اس مذہب کے بڑے سادھوؤں کا آنا جانا لگا رہتا تھا۔
$$$123$$$
یہاں آتما رام جی کی ملاقاتیں جین مت کے سکالرز اور سادھوؤں سے ہوئیں اورآپ نے ان کی تعلیمات کو سن کر اثر قبول کرنا شروع کیا۔ آپ بچپن سے ہی بہت ذہین تھے، آپ نے ستھانک واسی سادھوؤں سے شاستروں کی تعلیم حاصل کرنا شروع کی۔ اس کے علاوہ آپ نے فلسفہ اور سنسکرت کی بھی تعلیم حاصل کی۔
$$$123$$$
نہایت کم عمری میں ہی آپ ستھانک واسی فرقے کے سادھو بن گئے تھے۔
$$$123$$$
لیکن آپ کا رحجان مورتیوں کی پوجا کی طرف ہو گیا تھا (جو اس فرقے میں رائج نہ تھا) اس لیئے ستھانک واسیوں کی مخالفت کی وجہ سے آپ 1875 میں احمد آباد آ گئے۔
$$$123$$$
یہاں کے جین سادھو نے انہیں کو شویتامبر سادھوکے طور پر چنا اور اس کے بعد
$$$123$$$
اچاریہ جی نے جین مذہب کی تعلیم کو عام کرنے کے لیئے ریاست گجرات سے پنجاب تک پیدل سفر کیا جہاں انہوں نے کتب خانے کھولے اور قدیم جین مخطوطات کو محفوظ کیا۔
$$$123$$$
یہاں سے آُپ گوجرانوالہ چلے آئے جہاں دور دور سے لوگ آپ کی شہرت سن کہ آتے اور آپ کے طریقہ تبلیغ اور شیرینئی گفتار سے بہت متاثر ہوتے۔
$$$123$$$
آپ کی تبلیغ اور جانفشانی سے بڑی تعداد میں لوگ جین مت کی طرف آئے ساتھ ہی آپ نے پنجاب میں مختلف جین مندروں کی مرمت بھی کروائی۔ ہندوستان کے مختلف حصوں خصوصاً پنجاب میں مختلف پاٹھ شالاؤں (درسگاہیں) اور کتب خانوں کی تعمیر کا سہرا آُپ کے سر جاتا ہے۔
$$$123$$$
جلد ہی یہ مغربی سکالرز کی نظر میں آئے اور 1893 میں شکاگو میں منعقد ہونے والی عالمی مذہبی کانفرنس میں انہیں بلایا گیا۔ کچھ مذہبی اور ذاتی وجوہات کی بنا پر آپ کی بجائے ممبئی کے ایک نوجوان ویر چند گاندھی نے اس کانفرنس میں شرکت کی اور اس عالمی فورم پر جین مت کی نمائندگی اس بہترین طریقے سے کی کہ بہت سے لوگوں نے جین مذہب قبول کر لیا۔
$$$123$$$
آپ نے جین مت پر ایک کتاب لکھی اور اس کے کچھ ہی عرصے بعدمئی 1896 کو گوجرانوالہ میں آپ کا دیہانت ہو گیا۔ آپ کے پیروکار لالہ میا داس نے آپ کی باقیات کو دفن کرنے کے لیئے گوجرانوالہ کے اس مقام پر ایک سمادھی بنائی۔
$$$123$$$
یہ سمادھی چار چھوٹے اور ایک بڑے گنبد پر مشتمل ہے جو زمین سے کچھ بلند ہے۔ بڑا گنبد مرکزی کمرے کا ہے جس میں انکو جلا کہ راکھ دفن کی گئی تھی۔
$$$123$$$
لاہور کے عجائب گھر میں رکھے سنگ مرمر کے چبوترے پر آپ کے قدموں کے نشان اسی کمرے سے لائے گئے ہیں۔
$$$123$$$
جبکہ چاروں گنبد اطراف کے راستوں اور دروازوں پر بنائے گئے ہیں۔ عمارت کی بہت سی اشیاء اور سجاوٹی چیزوں کو لاہور میوزیم کی جین گیلری میں رکھا گیا ہے۔
$$$123$$$
کہا جاتا ہے کہ عمارت کے دائیں طرف ایک مندر بنایا گیا تھا جہاں پانچھ مورتیوں کو رکھنے کی جگہ بھی موجود ہے۔
$$$123$$$
کچھ احباب کا کہنا ہے کہ یہاں جین مت کے تیر تھنکروں کے سنگ مرمر سے بنے قدموں کے نشان موجود تھے جنہیں اب بھی لاہور میوزیم کی جین گیلری میں دیکھا جا سکتا ہے۔
$$$123$$$
بائیں طرف بنے کمرے اور برآمدہ جین سادھوؤں کی رہائش گاہ کے طور پراستعمال ہوتے تھے جن میں مسافر یاتری بھی شامل تھے۔
$$$123$$$
اس عمارت میں سرخ و سفید پتھر کا استعمال نہایت خوبصورتی سےکیا گیا تھا اور اسکا کالے سفید پتھر کا فرش تو اب بھی دیکھا جا سکتا ہے۔
$$$123$$$
اس عمارت کے خوبصورت گنبد، اسکی دیواروں پہ کندہ نقش و نگار، اس کے برآمدے آج بھی اس کی دلکشی کے گواہ ہیں۔
$$$123$$$
خوبصورت طرز تعمیر کی حامل یہ عمارت تقسیم تک جین مذہب کے لوگوں کے پاس رہی پھر 1995 تک یہاں ایک سرکاری سکول قائم ہوا جسے دوسری جگہ منتقل کرنے کے بعد اسے پولیس تھانے کے طور پر استعمال کیا جا رہا ہے۔ اگرچہ بہت سے دفاتر و افسران نئی عمارت میں منتقل ہو گئے ہیں لیکن اس کا مرکزی کمرہ اب بھی محکمہ پولیس کے زیرانتظام ہے جو شاید غنیمت ہے ورنہ قبضہ مافیا اس قیمتی زمین پر کب کا قابض ہو چکا ہوتا۔
$$$123$$$
سمادھ کے پطھلے حصے میں کچھ ضبط کی ہوئی سواریاں اب بھی دیکھی جا سکتی ہیں۔
$$$123$$$
سمادھی کا طرز تعمیر سکھ سمادھی سے مشابہت رکھتا ہے جسکی واضح مثال اسکے مرکزی درمیانے گنبد اور نچلے ہشت پہلو کی مہان سنگھ سمادھی سے ہو بہو مماثلت ہے جو یہاں سے کچھ ہی دور شیرانوالہ باغ میں واقع ہے۔
$$$123$$$
انہی مماثلتوں کی وجہ سے کچھ لوگ اسے رنجیت سنگھ کے دادا چڑھت سنگھ کی سمادھی کہتے اور سمجھتے ہیں لیکن اس بات کو کئی مستند حوالوں سے جھٹلایا جا سکتا ہے۔
$$$123$$$
اول یہ کہ محکمہ اراضی کی دستاویزارت میں یہ جین مندر کے طور پر درج ہے، دوسرا یہاں فرش پر لگی ہوئی مختلف نذرانے کی تختیاں، تیسرا اچاریہ وجے آنند پر شکاگو میں رکھی ہوئی ایک قدیم دستاویز جس کے سرورق پر اس سمادھی کی تصویر بھی دیکھی جا سکتی ہے۔ ان باتوں سے صاف ہے کہ یہ کسی سکھ کی سمادھی قطعی نہیں ہے۔
$$$123$$$
رہائشی حصے کے برآمدے پر لگی ایک تختی کے مطابق
$$$123$$$
''لالہ میا داس و نانک چن قوم بھابڑہ گوت برڑ ساکن گوجرانوالہ مے یہ کوٹھی مہاراج شری آتما رام جی کی سمادھ کے متعلق بنوائی۔
$$$123$$$
یہی عبارت تختی پر انگریزی، ہندی اور دیوناگری زبان میں بھی درج ہے۔''
$$$123$$$
ضرورت اس امر کی ہے کہ اب اس عمارت کے ساتھ سوتیلوں جیسا سلوک بند کیا جائے۔ ہمارا مذہب بھی ہمیں تمام مذاہب کی عبادت گاہوں اور مقدس مقامات کی بے حرمتی سے روکتا ہے۔ اور پھر جین کمیونٹی تو بہت بے ضرر ہے جو حشرات تک کو نقصان نہیں پہنچاتی۔
$$$123$$$
حکومت پاکستان، محکمہ آثارِ قدیمہ اور اوقاف کو چاہیئے کے اس مقدس مقام کو مرمت کر کے دنیا بھر کے سیاحوں اور خصوصاً جین مذہب کے پیروکاروں کے لیئے کھول دیں تاکہ زرمبادلہ کے ساتھ ساتھ مملکتِ خداداد کا ایک روشن اور پُرامن چہرہ دنیا کے سامنے آسکے۔
$$$123$$$
ستیہ کی جوت سے دور اس نے ہر اندھکار کیا
$$$123$$$
پاپ نگری میں اہنسا کا وہ پرچار کیا
$$$123$$$
پریم پرکاش سے بھرپور یہ سنسار کیا
$$$123$$$
نیند کے ماتوں کو پھر نیند سے ہشیار کیا
$$$123$$$
آتما نند نے پھر قوم کو بیدار کیا
$$$123$$$
لے کے دھرم اور دیا کو جو وہ گنوان بڑھا
$$$123$$$
اس کا بڑھنا تھا کہ پھر رتبہ انسان بڑھا
$$$123$$$
ظلم کو لاج لگی پریم کا پھر مان بڑھا
$$$123$$$
کشٹ کو میٹ دیا،کلیش کو بیکار دیا
$$$123$$$
آتما نند نے پھر قوم کو بیدار کیا
$$$123$$$
(آتما رام جی کے جنم دن کے موقع پر منعقدہ مشاعرے میں وقار انبالوی کا پڑھا گیا کلام )
$$$123$$$
سپریم کورٹ آف پاکستان نے سندھ کی زمینوں کا ریکارڈ کمپیوٹرائزڈ کرنے سے متعلق کیس کی سماعت کے دوران کراچی میں سرکاری زمین سے تجاوزات ختم کرانے کا حکم دے کر سینئر رکن بورڈ آف ریونیو سے 3 ماہ میں رپورٹ طلب کر لی ہے۔چیف جسٹس آف پاکستان گلزار احمد نے بورڈ آف ریونیو کی کارکردگی پر عدم اطمینان کا اظہار کرتے ہوئے ریمارکس میں کہا ہے کہ سینئر ممبر بادشاہ اور مختیار کار وزیر بنے ہوئے ہیں،بادشاہوں کی طرح زمینیں الاٹ کی جا رہی ہیں۔
$$$123$$$
عدالت نے حکم دیا ہے کہ زمینوں کا ریکارڈ اگر کمپیوٹرائزڈ نہیں ہوا تو سینئر ممبر بورڈ آف ریونیو اور متعلقہ افسران کے خلاف کارروائی کی جائے گی۔چیف جسٹس آف پاکستان جسٹس گلزار احمد نے سرکاری زمینوں پر تجاوزات اور سروے مکمل نہ ہونے پر سخت برہمی کا اظہار بھی کیا ہے۔
$$$123$$$
سینئر ممبر بورڈ آف ریونیو کا کہنا ہے کہ ریکارڈ مکمل کمپیوٹرائز کرنے کیلئے مزید 2 ماہ کی مہلت درکار ہیں،ٹھٹھہ کی زمینوں کا ریکارڈ ابھی تک کمپیوٹرائزڈ نہیں ہو سکا،ریکارڈ جلنے کی وجہ سے سروے نہیں ہو سکا۔
$$$123$$$
چیف جسٹس پاکستان نے ریمارکس دیئے ہیں کہ پورا ریونیو ڈیپارٹمنٹ اربوں روپے بنا رہا ہے،ایک انٹری کئی لوگوں کے نام پر کر دی جاتی ہے،ریونیو کا ادارہ سب سے کرپٹ ادارہ ہے کوئی بہتری نہیں آئی،کے ایم سی اور کے ڈی اے والوں کے پاس کوئی ماسٹر پلان نہیں ہے۔
$$$123$$$
اس میں کوئی دورائے نہیں ہیں کہ کراچی اور سندھ کا بیڑہ غرق کر دیا گیا ہے،کے ایم سی اور کے ڈی اے کے پاس کراچی کا تو ماسٹر پلان ہی نہیں،آدھا کراچی سروے نمبر پر چل رہا ہے،یونیورسٹی روڈ پر 15،15 منزلہ عمارتیں بنی ہوئی ہیں۔
$$$123$$$
بلوچستان،پنجاب اور کے پی کے کی زمینوں کا ریکارڈ بھی جلد کمپیوٹرائزڈ کرنے کی ہدایت کی گئی ہے۔کشمیر روڈ،کے ڈی اے کلب،اسکواش کورٹ،سوئمنگ پول و دیگر تعمیرات بھی گرانے کا حکم دیتے ہوئے سپریم کورٹ نے کہا کشمیر روڈ کو دوبارہ بچوں کے لئے کھول کر پارک بنائے جائیں۔پی ٹی آئی کے سینئر رہنماء حلیم عادل شیخ نے کہا ہے کہ پیپلز پارٹی کی آدھی سے زیادہ قیادت سندھ کو لوٹنے اور تباہ کرنے کے الزام میں نیب کی عدالتوں میں ہے۔
$$$123$$$
468 ارب کے بجٹ کے باوجود سندھ میں ڈاکو راج قائم ہے۔پیپلز پارٹی نے سندھ کو تباہ کر دیا ہے،پکے کے ڈاکوؤں کو ختم کئے بغیر کچے کے ڈاکوؤں کو روکا نہیں جا سکتا۔کراچی کی مقامی عدالت نے ملیر میں تجاوزات آپریشن کیخلاف ایم نائن موٹروے بلاک کرنے اور کار سرکار میں مداخلت کے مقدمے میں آئندہ سماعت پر گواہ کو پیش کرنے کی ہدایت کر دی ہے۔
$$$123$$$
پاکستان کے سب سے بڑے شہر کراچی میں بحریہ ٹاؤن میں سندھی قوم پرست جماعتوں کی طرف سے بدترین توڑ پھوڑ اور اشتعال انگیزی کا جو مظاہرہ کیا گیا وہ قابل افسوس ہے مذکورہ واقعہ میں مبینہ طور پر مقامی گوٹھوں کو مسمار کرنے کے خلاف سندھ کی قوم پرست جماعتوں،مزدور و کسان تنظیموں اور متاثرین کی جانب سے ”غیر قانونی قبضے چھڑوانے کیلئے“ ہونے والے چند عناصر نے اربوں روپے کی قیمتی املاک کو ناقابل تلافی نقصان پہنچایا کئی گاڑیوں اور متعدد موٹر سائیکلوں کو نذر آتش کر دیا گیا نیز نفرت سے بھپرے ہوئے ہجوم نے رہائشی عمارتوں میں توڑ پھوڑ سمیت،بحریہ ٹاؤن کے ماتھے کا جھومر یعنی اس کے خوبصورت مرکزی دروازے کو بھی آگ لگا دی جبکہ ریسٹورنٹس‘دکانیں‘دفاتر‘ شورومز میں توڑ پھوڑ کے ساتھ معصوم رہائشیوں کو زود و کوب کرکے بہیمانہ تشدد کا نشانہ بھی بنایا اس حملے نے کراچی کے باسیوں کو شدید عدم تحفظ‘خوف و ہراس اور پریشانی کے ساتھ ساتھ زبردست حیرانی میں بھی مبتلا کر دیا ہے،یہاں یہ بھی قابل غور امر ہے کہ اس حملے کے وقت ”فول پروف سکیورٹی“ کہاں غائب تھی؟بہرکیف حالیہ واقعہ نے بحریہ ٹاؤن کی غیر معمولی ”تجارتی ساکھ“ کو دو ٹکے کا کرکے رکھ دیا ہے۔
$$$123$$$
سانحہ بحریہ ٹاؤن کے ذریعے کراچی شہر کی معاشی ترقی پر بھی شب خون مارنے کی مذموم حرکت اور منظم کوشش کی گئی ہے کیونکہ گزشتہ چند برس میں دنیا بھر کے سامنے ”محفوظ کراچی“ کا غیر معمولی تاثر اجاگر ہوا تھا اور یوں طویل مدت بعد کراچی شہر ایک بار پھر سے سرمایہ کاروں کیلئے منافع بخش سرمایہ کاری کا پُرکشش ذریعہ بنتا جا رہا تھا مگر یہ بات شاید کراچی شہر کی ترقی سے حسد کرنے والوں کو ایک آنکھ نہ بھائی اور انہوں نے بالآخر نہتے کراچی کا معاشی استحصال کرنے کا نیا راستہ تلاش کرکے ہی دم لیا بعض حلقے جان بوجھ کر یہ اصرار کر رہے ہیں کہ بحریہ ٹاؤن کو اپنی اشتعال انگیزی کا نشانہ بنانے والوں کو بنیادی مقصد صرف ”ملک ریاض“ کو ہی سبق سکھانا تھا۔
$$$123$$$
کراچی کے باسیوں کو ان کی بات ماننے میں ذرا تامل نہیں ہوتا اگر بحریہ ٹاؤن پر لشکر کشی کرنے والے پاکستان مخالف نعرے نہ لگاتے،قانون نافذ کرنے والے ریاستی اداروں کو برا بھلا نہ کہتے اور بعض مبینہ اطلاعات کے مطابق لوگوں کے شناختی کارڈ چیک کرکے ان کی دکانیں اور کاروبار نذر آتش کرنے کا فیصلہ نہ کرتے یعنی تعصب کی نفرت میں پاگل ہونے والے ہجوم کا اتنا ہوش بہرحال تھا کہ کس کی دکان جلانی ہے اور کس کی نہیں؟۔
$$$123$$$
بحریہ ٹاؤن کراچی کی انتظامیہ بارہا اپنا موٴقف دہرا چکی ہے کہ کسی کی زمینوں پر ناحق قبضہ نہیں کیا گیا اور کوئی اگر ایک انچ بھی اپنی ملکیت، زمینوں پر غیر قانونی کام یا قبضہ ثابت کر دے تو وہ ذمہ دار ہوں گے پہلے بھی آزادانہ تحقیقات کا سامنا کیا ہے اور اب بھی کرنے کیلئے تیار ہے“مگر اعتراض کرنے والوں نے آج تک احتجاج اور مظاہروں کے علاوہ دیگر قانونی اور آئینی راستے اختیار کرنے کی کوشش ہی نہیں کی، حیران کن بات یہ ہے دہشت گردی کے اس واقعہ میں شامل ہونے والے افراد کا تعلق آس پاس کے علاقوں سے ہر گز نہیں تھا بلکہ یہ افراد خصوصاً اندرون سندھ سے بسوں اور گاڑیوں میں بھر کر خصوصی طور پر لائے گئے تھے۔
$$$123$$$
ملک ریاض کی شخصیت سے ہم لاکھ اختلاف کریں مگر یہ ایک ناقابل تردید حقیقت ہے کہ بحریہ ٹاؤن کراچی جہاں بیرون ملک پاکستانیوں کی سرمایہ کاری کے ذریعہ پاکستان کے لئے کثیر زرمبادلہ لانے کا سبب بنا،وہیں یہ عظیم الشان منصوبہ سندھ کی عوام کیلئے روزگار اور اعلیٰ درجے کی رہائشی سہولیات بھی مہیا کرنے میں کامیاب رہا۔یاد رہے کہ اس وقت بھی بحریہ ٹاؤن کراچی میں بڑی تعداد میں سندھی گھرانے رہائش پذیر ہیں جو نہ صرف یہاں اپنے کاروبار قائم کر چکے ہیں بلکہ یہاں قائم دفاتر میں ملازمت کرکے اپنے گھر والوں کیلئے حلال رزق کا بندوبست بھی کر رہے ہیں۔
$$$123$$$
سانحہ بحریہ ٹاؤن اپنے پیچھے کئی سوالات کے جوابات ہنوز تشنہ چھوڑ گیا ہے۔مثال کے طور پر جب سندھ حکومت کو اس احتجاج کے بارے میں کئی روز سے علم تھا تو پھر کیوں مناسب حفاظتی انتظامات نہیں کئے گئے،کیا بحریہ ٹاؤن کے کاروباری حلقوں اور رہائشیوں کیلئے انصاف کے دروازے بند رہیں گے؟۔ کراچی کی عوام کیلئے بہترین کمیونٹی منصوبے بنانے والوں کو بلیک میلنگ،دھونس اور تشدد کا عذاب کب تک بھگتنا ہو گا،اور نہتا کراچی آخر کب تک یونہی تعصب زدہ فکر کے حامل مسلح شرپسند عناصر کا نشانہ بنتا رہے گا۔
$$$123$$$
کینیڈا میں مسلم خاندان کے بہیمانہ قتل نے نام نہاد مغربی تہذیب کا پول کھول دیا ہے اور حالیہ واقعے کے بعد کسی شک و شبہ کی گنجائش باقی نہیں رہ جاتی کہ”اسلاموفوبیا“مسلمانوں کے لئے ایک بڑا چیلنج بن چکا ہے۔مغرب میں اسلام کیخلاف نفرت و عداوت کی لہر میں شدت آگئی ہے جو مسلمہ اُمہ کے لئے لمحہ فکریہ ہے کہ آخر دنیا بھر میں مسلمانوں کو ہی کیوں نشانہ بنایا جا رہا ہے؟۔
$$$123$$$
وزیراعظم عمران خان نے بھی دلخراش سانحہ کو مغربی ممالک میں پھیلنے والے”اسلاموفوبیا“ کی ایک کڑی قرار دیا۔قبل ازیں وزیراعظم عمران خان نے جنرل اسمبلی کے 74 ویں اجلاس میں کھل کر اسلاموفوبیا کا اظہار کرتے ہوئے یورپ کو جھنجھوڑ کر رکھ دیا تھا کہ دنیا میں جہاں جہاں مسلمان آباد ہیں وہاں ان کے خلاف نفرت و عصبیت کی مہم شروع ہے۔
$$$123$$$
چنانچہ احتجاجی مراسلے،یادداشتیں پیش کرنے کے بجائے مسلم ممالک کو یکجا ہو کر عالمی سطح پر بھرپور آواز بلند کرنے کی ضرورت ہے۔
$$$123$$$
ازخود نسل پرستی کا اعتراف کرتے ہوئے کینیڈین وزیراعظم جسٹن ٹروڈو نے کہا کہ ”اگر کوئی یہ سوچتا ہے کہ نسل پرستی اور نفرت اس ملک (کینیڈا) میں نہیں ہے تو میں ان کو یہ کہنا چاہتا ہوں کہ آپ ہسپتال میں ایک بچے کو ایسے پرتشدد واقعے کی وضاحت کیسے پیش کریں گے؟آپ کیسے ان خاندانوں سے نظریں ملا کر کہہ سکتے ہیں کہ اسلاموفوبیا ایک حقیقت نہیں ہے؟“۔
$$$123$$$
سوال تو یہ ہے کہ مغربی سرزمین پر اگر کوئی مقامی عیسائی،یہودی 100 مسلمانوں کو بھی کچل ڈالے تو جائے وقوعہ پر پھول چڑھا کر،موم بتیاں جلا کر کیوں معاملہ پس پشت ڈال دیا جاتا ہے۔اگر حملہ آور کا پاکستانی،یا کسی اور مسلم ملک سے تعلق ہوتا؟تو کیا ہوتا؟اب تک ہم پر قیامت ٹوٹ چکی ہوتی۔ حکمرانوں پر لرزہ طاری ہو جاتا۔تحقیقات سے قبل ہم کو سزا سنا دی جاتی،ہمارے ایٹمی اثاثوں پر دشمنان اسلام کی نظر بد پہلے سے ہی ہے۔
$$$123$$$
افسوس تو یہ ہے کہ یہ مغرب ہی ہے جہاں آزادی اظہار رائے کی آڑ میں مسلمانوں کے جنونی قاتل اسرائیلی وزیراعظم کو نوبل پرائز سے نوازا جاتا ہے۔در حقیقت یورپ سے لیکر ہندوستان تک اسلاموفوبیا کی لہر عروج پر ہے۔مودی کی سرپرستی میں حیوانیت کا ننگا ناچ کھیلا جا رہا ہے، مسلمانوں کے گلے کاٹے جا رہے ہیں،دن دیہاڑے پولیس کی سرپرستی میں آر ایس ایس کے غنڈے مسلم خواتین کی عصمتیں لوٹتے ہیں، یہاں تک کہ کورونا کا ملبہ بھی مسلم طبقے پر ڈال دیا گیا۔
$$$123$$$
الغرض آر ایس ایس کا پرچارک نریندر مودی ہندوستان سے مسلم نام و نشاں مٹانے کے گھناؤنے منصوبے پر عمل پیرا ہے۔جودھ پور میں پاکستانی ہندوؤں کے ایک پورے خاندان کو موت کے گھاٹ اتار دیا گیا اور عالمی میڈیا سمیت انسانی حقوق کے ادارے بھی ٹس سے مس نہیں ہوئے،لائن آف کنٹرول پر بھارتی فوج کے اشتعال انگیز کارروائیاں جاری ہیں۔
$$$123$$$
اب تک ڈھائی سو سے زائد مسلمانوں کو گائے ذبیحہ کی آڑ میں قتل کیا جا چکا ہے۔
$$$123$$$
اس وقت افغانستان میں امریکہ اور اس کے یورپی دجالی صہیونی حواریوں کا کیا حال ہو چکا ہے وہ سب جانتے ہیں،دوسری جانب بحیرہ روم اور بحیرہ اسود پر ترکی کی سرگرمیاں زور پکڑتی جا رہی ہیں، روس اور چین اور ترکی کے درمیان ایک عسکری،معاشی اور سیاسی اتحاد وجود میں آچکا ہے افریقہ میں چین کی معاشی پیش قدمی اور ترکی کی جانب سے افریقہ میں پیر جمانے کے عمل نے پورے یورپ کو فکر مند کر دیا ہے کہ اب یہاں ان کی غیر انسانی دہشت گردانہ سرگرمیوں کے لئے وقت محدود ہو چکا ہے یہی وجہ ہے کہ اب مذہب کے نام پر یورپ کو ایک مرتبہ پھر اکٹھا کرنے کی تیاری ہے جس کے لئے آزادی رائے کے نام پر رسول پاک صلی اللہ علیہ وآلہ وسلم کی توہین کا پہلو نکال کر پوری مسلم دنیا کو اشتعال دلایا گیا تاکہ اس کے ردعمل کے غبار میں یورپ میں اسلام دشمن قوتوں کی نئی صف بندی کی جا سکے۔
$$$123$$$
چونکہ جغرافیائی طور پر فرانس شمالی افریقہ کے قریب واقع ہے اور الجزائر جیسے بڑے ملک میں اسے استعماریت کا خونی تجربہ بھی ہے اس لئے ابتداء یہاں سے ہوئی۔تاہم یہ معاملہ صرف فرانس تک محدود نہیں رہا بلکہ اس کی پشت پر پورا یورپ اور امریکہ کھڑا ہے۔شمالی افریقہ سے لیکر وسطی ایشیا تک کی جدید تاریخ دیکھ لی جائے وہاں فرانس نے افریقہ میں مسلمانوں کی دولت لوٹنے کے لئے بے پناہ ظلم و ستم ڈھائے ہیں الجزائر کی جنگ آزادی کسے یاد نہیں جہاں 70 لاکھ نہتے مسلمانوں فرانسیسی استعمار کے خلاف جنگ آزادی لڑتے ہوئے شہید ہوئے۔
$$$123$$$
الجزائر میں ہی فرانس نے سب سے پہلے اپنے ایٹمی دھماکے کرکے یہاں کی آبادی کی زندگیوں کو داؤ پر لگایا تھا۔مالی اور چاڈ کاٹنوں سونا فرانس میں منتقل کیا گیا اور اس علاقے کے مسلمانوں کو فاقوں مرنے پر مجبور کر دیا گیا۔ یورپین تاریخ دان اس بات کا اعتراف کرنے پر مجبور ہیں کہ فرانس کی تمام ثروت کا انحصار افریقہ سے لوٹی ہوئی دولت پر ہے۔
$$$123$$$
الجزائر،چاڈ،مالی اور دیگر افریقی ملکوں میں فرانس نے انتہائی منصوبہ بندی سے مسلمان علما دین اور ان کے ہزاروں طالب علموں کو موت کے گھاٹ اتار دیا تاکہ اسلام کے حوالے سے اس خطے میں زیادہ سے زیادہ جہالت یا لاعلمی پھیل سکے ایسا تقریباً تمام یورپی ملکوں نے اپنے اپنے مسلم مقبوضات میں کیا۔
$$$123$$$
فرانسیسی اور دیگر مغربی مورخین کے مطابق بیسویں صدی میں فرانس کی کوئی وقعت نہیں تھی سوائے تین چیزوں کے ایک وہ جوہری قوت بن گیا دوسرے جوہری قوت کی وجہ سے اسے سلامتی کونسل میں نمایاں مقام حاصل ہو گیا اور تیسرا سب سے بڑا عامل افریقہ ہے جہاں کی دولت لوٹ کر فرانس نے اپنے آپ کو مضبوط کیا۔
$$$123$$$
دوسری جانب یورپ میں مسلم تارکین وطن کے خلاف نسل پرستی کی بنیاد پر ہی عدم رواداری فروغ پا رہی ہے،ووٹوں کے حصول کے لئے سیاسی قائدین مسلم مخالف جذبات کو ہوا دینے والے گروپوں کی سرپرستی کر رہے ہیں۔
$$$123$$$
”اسلاموفوبیا“ ان کا سیاسی ایجنڈہ بن چکا ہے۔سب سے تشویشناک بات یہ ہے کہ سیاسی قیادتیں یا حکومتیں اس طرز عمل،رجحان کو روکنے یا اس کے خلاف صف آراء ہونے کے بجائے اس کو سیاسی مقاصد اور انتخابات میں زیادہ حمایت حاصل کرنے کے لئے استعمال کرتے ہیں۔مغرب دنیا میں ہر کہیں اقلیتوں کے تحفظ کی بات کرتا ہے تو پھر یورپ میں مسلمانوں کو مقامی معاشروں میں گھلنے ملنے اور جذب ہونے پر کیوں اصرار کیا جا رہا ہے یہ تو دوہرا معیار ہے۔
$$$123$$$
ہم عالمی منظر نامہ کا جائزہ لیں تو ہمیں یہ معلوم ہو جائے گا کہ آج کس قدر نیو ورلڈ آرڈر کا دجالی نظام کہیں کامیاب تر تو کہیں شکست خوردہ ہوتا ہوا نظر آرہا ہے۔اسی نیو ورلڈ آرڈر کے استحکام کے نام پر پوری دنیا میں جس طرح مسلمانوں کا قتل عام کیا جا رہا ہے اور جس طرح اقوام متحدہ جیسے اداروں نے اس پر خاموشی اختیار کی ہوئی ہے۔اس طرح یہ پتہ چلتا ہے کہ تمام عالمی ادارے اسی نیو ”ورلڈ آرڈر“ کے تحت کام کرتے ہیں اور مسلمانوں کا قتل عام اس آرڈر کی ایک کڑی ہے۔تاہم عالم اسلام کے ساتھ مغرب کی عداوت کو بڑھانے میں تحریک استشراق (Orientalism) کا اہم کردار رہا ہے۔مستشرقین اسلام کے ساتھ منافرت و دشمنی کو صلیبی جنگوں سے جوڑتے ہیں۔
$$$123$$$
جنوب امریکی علاقے کے ریڈ انڈین قبائل سے تعلق رکھنے والے ایک سردار نے کبھی کہا تھا کہ ”جب سفید آدمی پہلی بار ہماری سرزمین پر آیا تھا تو اس کے پاس بائبل تھی اور ہمارے پاس وافر رزق،قیمتی ہیرے جواہرات اور زرخیز اراضی تھی لیکن اب سفید آدمی کے پاس ہماری تمام وسیع و عریض زرخیز اراضی ہے جبکہ ہمارے پاس صرف بائبل رہ گئی ہے“۔
$$$123$$$
امریکیوں کے توسیع پسندانہ عزائم کی حقیقت کو سمجھنے کے لئے ضروری ہے کہ ریڈ انڈین قبیلہ کے سردار کے کہے گئے درج بالا جملہ پر ہزار بار تفکر اور تدبر کیا جائے بلاشبہ امریکہ ایک عالمی طاقت ہے لیکن اس کی بنیادوں میں بے شمار مظلوم ریڈ انڈین قبائل،محکوم اقوام اور غریب ممالک کا خون ناحق اور قیمتی وسائل کی چمک دمک شامل ہے،بدقسمتی کی بات یہ ہے کہ امریکی اپنے آپ کو دنیا کی سب سے زیادہ تہذیب یافتہ اور جمہوری قوم سمجھتے ہیں اور تمدن و جمہوریت کا یہ ہی تحفہ وہ ہر قوم کو زبردستی دینا چاہتے ہیں لیکن اس کے عوض میں وہ مفتوح ملک کی عوام کے تمام وسائل کو اپنے تصرف میں لینا ہر گز نہیں بھولتے یقینا افغانستان میں بھی امریکہ افغان عوام کیلئے جمہوری نظام کا نام نہاد تحفہ لے کر ان کے انتہائی قیمتی اور قدرتی معدنی وسائل پر قبضہ کرنے کے لئے ہی حملہ آور ہوا تھا اور کسی حد تک افغانستان کے معدنی وسائل اپنی عوام کی فلاح و بہبود کے لئے حاصل کرنے میں بھی کامیاب رہا مگر یہاں کوہستانی مزاج کے حامل طالبان کی جانب سے ہونے والی 19 برس پر محیط طویل ترین مزاحمت نے امریکہ کو شدید جانی و مالی نقصانات سے دو چار کیا اگر یہ کہا جائے کہ امریکہ کو افغانستان میں معاشی فوائد سے کہیں زیادہ شدید ترین مالی خسارہ برداشت کرنا پڑا تو بے جا نہ ہو گا۔
$$$123$$$
امریکی محکمہ دفاع کے مطابق افغانستان میں اکتوبر 2001ء سے ستمبر 2019ء تک مجموعی فوجی اخراجات 778 بلین ڈالر تھے اس کے علاوہ امریکی محکمہ خارجہ،امریکی ایجنسی برائے بین الاقوامی ترقی(یو ایس ایڈ) اور دیگر سرکاری ایجنسیوں نے تعمیر نو کے منصوبوں پر 44 ارب ڈالرز خرچ کئے۔سرکاری اعداد و شمار کے مطابق 2001ء میں جنگ کے آغاز سے اب تک آنے والی مجموعی لاگت 822 ارب ڈالر تک پہنچ چکی ہے لیکن اس میں پاکستان میں آنے والے اخراجات شامل نہیں جسے امریکہ افغان سے متعلقہ کارروائیوں کے لئے اپنے فوجی اڈے کے طور پر استعمال کرتا رہا ہے۔
$$$123$$$
افغان صدر اشرف غنی کی جانب سے ہلاکتوں کے اعداد و شمار ظاہر کرنے کا انتہائی غیر معمولی تھا کیونکہ امریکی اور افغان حکومتیں عام طور پر افغان ہلاکتوں کی تعداد شائع نہیں کرتی تھیں تاہم کچھ میڈیا رپورٹس میں کہا گیا ہے کہ حالیہ برسوں میں افغان سکیورٹی فورسز کی ہلاکتیں بہت زیادہ ہوئیں اور بعض اوقات ایک دن میں اوسطاً 30 سے 40 اموات ہوتی ہیں۔
$$$123$$$
افغانستان میں اقوام متحدہ کے امدادی مشن (یوناما) کے مطابق جب سے اس نے 2009ء میں باقاعدگی سے شہری ہلاکتوں کا شمار رکھنا شروع کیا تھا تب سے ایک لاکھ سے زیادہ شہری ہلاک یا زخمی ہوئے ہیں۔افغان سرزمین پر ہونے والے بے پناہ جانی و مالی نقصان نے ہی امریکی حکام کو افغانستان سے امریکی افواج کے جلد از جلد انخلاء کا کڑوا گھونٹ بھرنے پر مجبور کیا ہے لیکن سب سے اہم نکتہ یہ ہے کہ غیر ملکی فوجیوں کی واپسی کے بعد افغانستان میں تقریباً طاقت کا توازن طالبان کے پلڑے میں آجائے گا مگر ایسے میں یہ مسئلہ بھی ہے کہ طالبان ایک گروہ یا ایک خیال طاقت کا نام نہیں ہے یہ مختلف گروہوں میں بٹے ہوتے ہیں،زبان،نسل،مسلک کی تفریق اپنی جگہ بڑی تفریق شمال اور جنوب کی ہے موجودہ افغان حکومت میں اشرف غنی جنوب کے پشتو بیلٹ کی اور عبداللہ شمال میں فارسی بیلٹ کی نمائندگی کرتے ہیں اور دونوں رہنماؤں کے آپس میں شدید اختلاف ہیں۔
$$$123$$$
افغان طالبان کا یہ مشہور جملہ یا محاورہ بہت کچھ سوچنے پر مائل کرتا ہے کہ ”امریکہ کے پاس گھڑی ہے اور ہمارے پاس وقت “جہاں تک بات اشرف غنی کی کٹھ پتلی جمہوری حکومت کی ہے تو اس کے قدم ابھی سے لڑکھڑانے شروع ہو گئے کیونکہ طالبان نے امریکی افواج کے تیز رفتار انخلاء سے فائدہ اُٹھاتے ہوئے اشرف غنی کی افغان فورسز انتہائی سرعت کے ساتھ نشانہ بنانا شروع کر دیا ہے۔
$$$123$$$
پہلی جنگ عظیم کے خاتمے کے بعد سویلین اور فوجی وسائل نقل و حمل کے شعبے میں ہونے والی ترقی اور تیل کی بڑھتی ہوئی اہمیت کی وجہ سے ایران اور خطہ بڑی طاقتوں کے درمیان مقابلے کا مرکزی نقطہ بنا رہا۔دوسری عالمی جنگ کے دوران روس،برطانیہ اور امریکہ نے نازی جرمنی کو تیل کی دولت سے مالا مال ایرانی علاقوں تک پہنچنے سے روکنے کی خاطر ایک محاذ تشکیل دیا تھا۔
$$$123$$$
اس اتحاد کے تین سرکردہ رہنما سٹالن، روزویلٹ اور ونسٹن چرچل جنگ کے دنوں میں بھی تہران کے اندر مذاکرات کی میز سجایا کرتے تھے۔ہٹلر کی شکست کے بعد روس نے ایران میں قدم جما لیے اور تہران کے ساتھ پیٹرولیم کے متعدد معاہدوں پر دستخط کیے۔
$$$123$$$
بعد ازاں واشنگٹن اور لندن نے ماسکو۔تہران معاہدے ختم کروا کر روس کو خطے سے بے دخل کرایا۔برطانیہ اور امریکہ کو دس برس بعد احساس ہوا کہ انتخابی عمل کے نتیجے میں ڈاکٹر مصدق کا ایرانی حکومت کی سربراہی تک پہنچنا دراصل بائیں بازو اور اس وقت کے سوویت یونین کے دوبارہ تہران داخلے کی راہ ہموار کر سکتا ہے۔
$$$123$$$
اسی خدشے کی بنا پر ڈاکٹر مصدق کا تختہ الٹ دیا گیا تاکہ وہاں بادشاہت کو تحفظ دیا جا سکے۔امریکہ کو سوویت یونین کی نیت پر اس وقت مزید شک گزرا جب کریملن نے ایران کے ہمسایہ ملک افغانستان پر دسمبر 1979ء میں حملہ کیا۔حملہ ایران میں رضا شاہ پہلوی کی بادشاہت کے خاتمے کے 10 ماہ بعد کیا گیا۔
$$$123$$$
صورت حال دیکھ کر امریکہ،افغانوں کی مدد سے سوویت یونین روس کا راستہ روکنے سات سمندر پار سے دوڑا چلا آیا۔
$$$123$$$
واشنگٹن کی سوچی سمجھی رائے تھی کہ سوویت یونین،ایران پر تسلط جمانا چاہتا ہے کیونکہ گرم پانیوں اور تیل کی دولت تک رسائی کا خواب لے کر سفید ریچھ خطے پر حملہ آور ہو چکا تھا۔یہ پہلا موقع تھا جب چینیوں نے مشرق وسطیٰ،بالخصوص مغربی ایشیا اور مشرقی افریقہ،تک پاؤں پھیلانے میں دلچسپی کا اظہار کیا۔اپنی اس رغبت کو انھوں نے بھرپور اقتصادی تعاون کی حکمت عملی کا نام دیا،جسے آج ہم‘روڈ اینڈ بیلٹ‘منصوبے کے طور پر جانتے ہیں۔
$$$123$$$
چین کا ایران سے جامع اسٹریٹجک معاہدہ راتوں رات طے نہیں پایا۔چینی صدر کے 2016ء میں دورہ تہران کے دوران اس پر مذاکرات کا آغاز اور پھر اسے امریکی میڈیا کے ذریعے مشتہر کیا گیا۔معاہدے پر دستخط کے لئے دونوں ملکوں نے جس وقت کا انتخاب کیا گیا ہے اس نے بہت سے سوالات کھڑے کر دیے ہیں۔خفیہ معاہدے کی اب تک سامنے آنے والی تفصیل اس بات کی چغلی کھا رہی ہے کہ دونوں ملکوں کے درمیان اقتصادی تعاون کی آڑ میں ہونے والی ’ڈیل‘ سے بہت بڑے مقاصد حاصل کرنا مقصود ہیں جنہیں کسی مصلحت کی بنا پر ابھی سامنے نہیں لایا جا رہا۔
$$$123$$$
معاہدے پر دستخط دونوں ملکوں کے درمیان سفارتی تعلقات کی نصف سنچری مکمل ہونے پر ہونا اپنی جگہ اہم ہے۔ چین،ایران کا پرانا اتحادی اور تجارتی شریک ہے۔ایک اندازے کے مطابق حالیہ چند برسوں کے دوران دونوں ملکوں کے درمیان سالانہ تجارت کا حجم 20 ارب ڈالر تھا جبکہ 2016ء میں تہران اور بیجنگ نے دس برسوں کے دوران تجارت کو دس گنا بڑھا کر 600 ارب ڈالر تک لے جانے پر اتفاق کیا۔
$$$123$$$
عجیب اتفاق ہے کہ واشنگٹن کے دونوں ملکوں کے ساتھ تعلقات کشیدہ ہیں اور امریکہ نے ان پر کڑی پابندیاں لگا رکھی ہیں۔
$$$123$$$
چین کے مخالفین کا کہنا ہے کہ باہمی تعاون کے اس معاہدے کے ذریعے بیجنگ،مشرق وسطیٰ میں اپنا رسوخ بڑھانا چاہتا ہے۔چین کہتا ہے کہ’ ’تعاون کے معاہدے کا مقصد کسی تیسرے فریق یا ملک کو نشانہ بنانا نہیں۔“چینی وزارت خارجہ کے ترجمان ڑھولچیان کے بقول’ ’تعاون کے منصوبے کا مقصد دونوں ملکوں کے عوامی سطح پر روابطہ کو مضبوط بنانا ہے تاکہ مستقبل کا وسیع البنیاد فریم ورک تیار کیا جائے۔
$$$123$$$
“ایران میں چین کے وسیع البنیاد معاشی تعاون کے تناظر میں پاکستان کے ساتھ چین کی اقتصادی راہ داری منصوبے پیک کی مالیت جامع اسٹریٹجک معاہدے کے اقتصادی حجم سے بہت کم ہے۔تاہم پاک۔چین تعاون اور دوستی کے شاندار ماضی کے جلواس تفادت پر ملک میں تنقید کم ہی دیکھنے میں آئی ہے۔دوسری جانب بھارت ایران۔چین معاہدے پر اس لئے پریشان دکھائی دیتا ہے کہ اس نے امریکی دباؤ میں آکر ایران گیس پائپ لائن منصوبہ سے علیحدگی اختیار کرکے سونے کی چڑیا ہاتھ سے گنوا دی اور اب کف افسوس ملنے کے سوا اس کے پاس کوئی چارہ نہیں۔
$$$123$$$
امریکی پابندیوں کی وجہ سے بھارت،ایران سے تیل کی درآمد تقریباً ختم کر چکا ہے جب کہ چند سال قبل تک وہ بھارت کو تیل فراہم کرنے والا اہم ملک تھا۔اس کے علاوہ ایران میں چینی سرمایہ کاری کے نقصان کا بھی بھارت کو سامنا ہو گا۔بھارت،ایران میں چابہار بندرگاہ کو فروغ دینا چاہتا ہے اور خیال کیا جاتا ہے کہ یہ پاکستان میں واقع گوادر بندرگاہ کا جواب ہے۔
$$$123$$$
چابہار تجارتی اور اسٹریٹجک لحاظ سے بھارت کے لئے بھی اہم ہے۔
$$$123$$$
معاہدے کے مطابق چین،ایران کی فوجی اور سکیورٹی صلاحیت میں اضافے کے لئے تعاون فراہم کرنے کا پابند ہے۔یہ معاہدہ،چین کو ایرانی علاقے میں 5000 سکیورٹی اور فوجی اہلکار تعینات کرنے کا موقع بھی فراہم کرتا ہے۔اس بات سے قطع نظر کہ خطے کے کئی ملک تہران کی مسلح مہم جوئی کے شاکی ہیں۔
$$$123$$$
چینی فوجی اہلکاروں کی ایران میں تعیناتی خطے کے لئے ایک گیم چینجر ثابت ہو سکتی ہے۔ایران اس وقت عراق،شام،لبنان،غزہ اور یمن میں پانچ جنگیں لڑ رہا ہے۔پاک چین تاریخی دفاعی معاہدے نے دشمنوں کے ہوش اڑا دیے، پاکستان اور چین دونوں میں سے کسی بھی ملک کو خطرہ ہونے کی صورت میں دونوں ممالک کی فضائیہ مل کر مقابلہ کریں گی۔پاکستان اور چین کی فضائیہ کے درمیان ایک نئی کو آپریشن کی بنیاد رکھی گئی ہے۔
$$$123$$$
فیصلہ کیا گیا ہے کہ دونوں ممالک کی فضائیہ خطے کے مقامی اور بین الاقوامی چیلنجز کا مل کر مقابلہ کریں گے۔دونوں ممالک کا تاریخی دفاعی معاہدہ ہوا ہے کہ اگر پاکستان کو کوئی خطرہ ہوا تو چین پاکستان کی فضائیہ کا ساتھ دے گا جبکہ اگر چین کو کوئی خطرہ ہوا تو پاکستان کی فضائیہ چین کا ساتھ دے گی۔
$$$123$$$
خطے میں امن و استحکام کو برقرار رکھنے اور مشترکہ چیلنجز سے نبرد آزما ہونے کے لئے دونوں ممالک اور ان کی مسلح افواج کا باہمی تعاون وقت کی اہم ضرورت ہے۔
$$$123$$$
یہ امر قابل ستائش ہے کہ ہر گزرتے سال کے ساتھ پاک چین دوستی مزید مستحکم ہوتی جا رہی ہے۔روس کے ساتھ بھی پاکستان کی دوستی کی وجہ سے بھارت کافی پریشان ہے۔چند ماہ پہلے روس سے 64 رکنی خصوصی وفد پاکستان پہنچا جس کا بنیادی مقصد پاکستان میں تین شعبوں میں سرمایہ کاری کرنا تھا۔جس میں دفاع،پٹرولیم،اور گیس کے شعبے شامل ہیں۔روس پاکستان کے ٹینک الخالد کی تیاری اور اس ٹینک کو جدید بنانے میں پاک فوج کے ساتھ مل کر کام کرے گا۔
$$$123$$$
پاکستان 2023ء تک الخالد ٹینک تیار کرنے کا ارادہ رکھتا ہے۔جس کی تیاری میں اب روس پاکستان کی مدد کرے گا۔
$$$123$$$
آسٹریلیا کے ایک اخبار نے یہ شائع کیا کہ ناقدین کا کہنا ہے کہ غرور،انتہا سے زیادہ قوم پرستی اور بیوروکریسی کی ناکامی نے مل کر انڈیا میں ایک بحران کو جنم دیا،جہاں ہجوم اور جلسوں کے دلدادہ وزیراعظم تو مزے میں ہیں مگر عوام کا صحیح معنوں میں دم گھٹ رہا ہے۔
$$$123$$$
اگرچہ اس ساری صورتحال میں حکومت تنقید کی زد میں تو ہے ہی مگر ساتھ ساتھ اس میں کوئی شبہ نہیں ہے کہ وزیراعظم مودی کی بھی ساکھ کو شدید نقصان پہنچا ہے۔انڈیا میں کورونا وائرس کی دوسری لہر سے متعلق کہانیاں بین الاقوامی اور سوشل میڈیا کی توجہ کا مرکز بنی ہوئی ہیں۔لوگ زندہ رہنے کے لئے ہاتھ پیر مار رہے ہیں۔وہ انتہائی نگہداشت والے بیڈز اور علاج کے منتظر ہیں۔
$$$123$$$
مدد کے طلبگار خاندان ہر چیز کے لئے مشقت کر رہے ہیں۔آکسیجن سلنڈر سے لے کر ڈاکٹر سے وقت حاصل کرنے تک،اسی طرح کورونا وائرس سے مرنے والوں کے لئے اجتماعی چتاؤں کی تگ دو تک بھی کرنا اس میں شامل ہے۔دنیا بھر میں انڈیا کے اس بحران کی کوریج اس طرح ہو رہی ہے کہ سارا الزام وزیراعظم مودی پر عائد کیا جا رہا ہے،جو خود کو ایک ایسے شخص کے طور پر متعارف کراتے ہیں جیسے ایک بہت اچھے منتظم ہیں اور جو ہر چیز پر نظر رکھتے ہیں۔
$$$123$$$
اور اب اسی شخصیت کے ملک میں یومیہ سب سے زیادہ کورونا وائرس سے عوام متاثر ہو رہی ہے۔
$$$123$$$
وزیراعظم مودی نے ایک ہندو میلے کی اجازت دی جس میں لاکھوں کی تعداد میں لوگ مذہبی عقیدے کو پورا کرنے کی غرض سے دریائے گنگا کے کنارے کئی ہفتوں کے لئے جمع ہوئے۔اس دوران زائرین پانی میں پاکی حاصل کرنے کے لئے کچھ وقت دریا کے پانی میں رہتے ہیں وزیراعظم مودی مغربی بنگال میں انتخابات کے لئے اصرار کرتے رہے اور بغیر ماسک کے ہی پانی مہم چلائی اور بڑی عوامی ریلیوں میں شرکت کی،جہاں ہر طرف انسانی سر ہی نظر آتے تھے ۔
$$$123$$$
نریندر مودی کی مقبول عوامی رہنما اور ایک چاک و چوبند ایڈمنسٹریٹر کی شہرت کا زوال 2017ء سے شروع ہو گیا جب انڈیا میں کرنسی بحران نے جنم لیا کیونکہ مودی حکومت نے پانچ سو اور ہزار روپے کے نوٹوں کو تبدیل کرنے کا فیصلہ کیا گیا تھا جس کے بعد سے ملک میں کرنسی کا بحران پیدا ہو گیا تھا۔گزشتہ برس نریندر مودی نے کورونا وائرس کی وبا کو روکنے کے لئے راتوں رات پورے انڈیا کو بند کر دیا مگر اس کے باوجود لاکھوں لوگوں کو اپنی ملازمت اور جان سے ہاتھ دھونے پڑے۔
$$$123$$$
ان سب فیصلوں کی وجہ سے انڈیا کی معیشت پر اثرات مرتب ہوئے ہیں۔اس سارے معاملے پر وزیراعظم مودی کا جواب یہی تھا کہ عوام کی بہتری کا سوال تھا چاہے یہ غیر قانونی کرنسی نوٹوں کا خاتمہ ہو یا کورونا کو شکست دینی ہو۔2012ء میں ہی ٹرین میں آگ لگنے سے 60 ہندو ہلاک ہوئے جس کے بعد گجرات میں ہندو مسلم فسادات شروع ہوئے جن میں ہزار سے زیادہ مسلمان قتل ہوئے۔
$$$123$$$
اس وقت نریندر مودی پر یہ الزام لگا تھا کہ انھوں نے اس ریاست کے وزیر اعلیٰ ہوتے ہوئے ان فسادات کی حوصلہ افزائی کی۔نریندر مودی نے ان الزامات کی تردید کی اور اس بحران سے بھی باہر نکل آئے۔اپنے حامیوں کے لئے 2012ء میں نریندر مودی گڈ گورننس اور موٴثر ایڈمنسٹریشن کی علامت بن چکے تھے۔ کہیں کہیں اٹھیں مطلق العنان رہنما اور غریبوں کا نمائندہ کہا گیا تاہم ان کے دور میں گجرات میں خوب ترقی ہوئی اور کاروباری سرگرمیوں میں بھی اضافہ ہوا۔
$$$123$$$
کسی دانا کا قول تھا کہ ”کہتا ہوں سچ کہ جھوٹ کی عادت نہیں مجھے“ یہ قول پاکستانی سیاست میں کچھ اس طرح ہو گیا ہے کہ ”اتنا جھوٹ بولو کہ سچ کا گمان ہو“۔پاکستان کی سیاست میں یہ مظاہرہ گزشتہ 3 برس میں کچھ زیادہ ہو رہا ہے،سیاست ویسے ہی بدنام ہو چلی ہے اگر عام زندگی میں وعدہ خلافی کرے یا جھوٹ بولے تو یہ ہی کہا جاتا ہے”یار ہمارے ساتھ سیاست نہ کرو“اس سے اندازہ لگایا جا سکتا ہے سیاست کو کس نظر دیکھا جانے لگا ہے۔
$$$123$$$
حزب اختلاف اور حکومتی اراکین میں جھوٹ بولنے کا مقابلہ نظر آتا ہے جس بناء پر ”عوامی نمائندگان کے اس معتبر ایوان کی کارروائی“ ”ٹھپ“ پڑی ہے جہاں عوامی فلاح و بہبود کے معاملے پر بات نہیں ہوتی اگر غلطی سے ہو بھی جائے تو افہام و تفہیم کے بجائے وہاں مچھلی بازار بن جاتا ہے اور کوئی مثبت نتیجہ برآمد نہیں ہوتا ایسی صورتحال میں وہ اراکین جو Electable کہلاتے وہ کسی نظریہ سے بالاتر ہوتے ہیں ہر آنے والی حکومت میں شامل ہونا اپنا حق تصور کرتے ہیں اور ہر حکومت بھی اپنے حکومتی امور چلانے،اقتدار کو قائم رکھنے کیلئے ان کی مرہون منت ہوتی ہے پاکستانی سیاسی کی پارلیمانی تاریخ میں شاید ہی وہ خوش آئند دور آیا ہو جب یہ Electables حکومت کا حصہ نہ بنے ہوں اور یہی Electables حکومت کی تباہی و ناکامی کا سبب بنتے ہیں جب حکومت کو ایوان میں کسی معاملے پر اراکین کی رائے یا ووٹ مطلوب ہوتی ہے تو یہ لوگ اپنے سینوں پر اپنی قیمت لگا کر میدان میں آجاتے ہیں اور قیمت Full Package نہیں بلکہ ہر رائے شماری کے وقت علیحدہ ہوتی ہے اور حکومت یا حزب اختلاف کی ”مہربانیاں ان پر نچھاور ہو جاتی ہیں،ماضی قریب میں اس کا مظاہرہ سینٹ کے چیئرمین اور سینٹ کے قائد حزب اختلاف کے چناؤ کے وقت عوام نے اور بیرونی دنیا میں ہماری پارلیمان کا مذاق اڑانے والے مبصرین نے دیکھا یہ بات اہم کہ ایسے اراکین کی تمام تر توجہ اس طرف ہوتی ہے کہ انتخاب میں خرچ کئے گئے بھاری اخراجات کو سود سمیت کیسے واپس لیا جائے اسی خرید فروخت کی وجہ سے حکومتی امور چلانا مشکل ہو جاتا ہے،اس وقت ایک مرتبہ پھر حکومت تذبب کا شکار ہے چونکہ یہ موقع بہت جلد بجٹ کی منظوری اور خاص پر حالیہ وزیر خزانہ شوکت ترین کی وزارت کو قانونی شکل فراہم کرنے کیلئے سینٹ کارکن کے انتخابات کی طرف جانا پڑے گا مگر حکومت کو پریشانی ہے کہ ان کا انجام بھی حفیظ شیخ سابق وزیر خزانہ جیسا نہ،حکومت کو اس دفعہ مشکلات ٹوٹی پھوٹی حزب اختلاف سے نہیں بلکہ اپنی جماعت کے اراکین و اتحادیوں سے خوف ہو گا چونکہ یوسف رضا گیلانی کی قائد حزب اختلاف کی نشست جو حکومتی اراکین کی ایماء پر انہیں ملی پی پی پی اپنا حصہ لے چکی ہے یہی صورتحال بجٹ کی منظوری کے وقت بھی پیش ہو گی۔
$$$123$$$
دنیا میں ہر ملک کے اندر حکومت اور اپوزیشن ہوتی ہیں ان کے آپس میں اختلافات بھی فطری ہیں لیکن مہذب جمہوری ممالک اور پسماندہ ممالک میں فرق یہ ہے کہ وہاں حکومت خارجہ پالیسی اور مالیاتی پالیسی سمیت ہر اہم ریاستی معاملے پر اپوزیشن سے ڈائیلاگ کرتی ہے، قانون سازی کے معاملے میں تو حکومت اور اپوزیشن میں مسلسل تعاون اور مشورہ جاری رہتا ہے ہمارا المیہ یہ ہے کہ حکومت اور اپوزیشن آپس میں بات تک کرنے کو تیار نہیں۔
$$$123$$$
حکومت یہ سمجھتی ہے کہ ہم اپوزیشن سے بات کرتے ہیں تو وہ این آر او مانگتے ہیں یہ بھی ایک عجیب اور غور طلب مسئلہ ہے حزب اختلاف کے بیش تر اراکین نیب ذدہ ہیں،حکومت کا کہنا ہے نیب ایک غیر جانبدار ادارہ ہے اگر اس مفروضہ کو مان لیا جائے تو حکومت کے اس دعویٰ کا کیا کہ ”ہم جب بھی مذاکرات کی بات کرتے ہیں حزب اختلاف این آر او مانگتی ہے اگر واقعی نیب حکومت کے زیر اثر نہیں تو پھر حزب اختلاف یہ بے وقوفانہ مطالبہ کیوں کرتی ہے؟گوکہ نیب اپنے عمل اور کارکردگی سے حزب اختلاف کے ان بیانات کو سچ ثابت کرتی ہے یہاں تک پاکستان کی اعلیٰ عدالتیں بھی اس کا اظہار کر چکی ہیں الزام و شک کے شعبے میں حزب اختلاف کے اراکین گرفتار ہو کر پہلے جیل جاتے ہیں اور جبکہ حکومتی اراکین کی صرف تحقیق ہوتی ہے اور وہ سیر سپاٹے کرتے پھرتے ہیں اپوزیشن یہ کہتی ہے کہ ایک طرف یہ ہمیں جیلوں میں ڈال رہے ہیں دوسری طرف ہم سے مذاکرات کرنا چاہتے ہیں یہ دو عملی کیوں؟حکومت کچھ عرصے سے قانون سازی پر مذاکرات کرنا چاہتی ہے لیکن اپوزیشن کو ماضی میں ایسے تلخ تجربات ہو چکے ہیں کہ وہ حکومت کے ساتھ مذاکرات کی میز پر آنے کو تیار نہیں۔
$$$123$$$
بجٹ کے وقت بھی ایوان میں سنجیدگی ناپید ہوئی اور صرف شور شرابے سے ہی سے عوام مستفید ہوئے۔پی ٹی آئی اپنے انتخابی بیانات کی طرح عوام کو بجٹ میں سبز باغ دکھانے کے درپے ہے اور اس میں وزیر خزانہ شوکت ترین بھی شامل ہو چکے ہیں جو وزیر بننے سے قبل موجودہ حکومت کی اقتصادی پالیسیوں کے نقاد اور مخالفت کرتے تھے۔اللہ تعالیٰ سے دعا ہے کہ معیشت کی بہتری کے حکومتی دعوے صحیح ہوں اور بجٹ میں عوام پر مزید پہاڑ نہ ٹوٹیں،بجٹ سے پہلے ہی عوام کی زندگی مشکلات کا شکار ہے،بے روزگاری ،مہنگائی نے عوام کا جینا مشکل کر دیا ہے۔
$$$123$$$
2013ء میں جب سابقہ وزیراعظم نواز شریف جدہ آئے تو ان سے میں نے دریافت کیا کہ میاں صاحب اب آپ معیشت کا کیا مستقبل دیکھتے ہیں؟انہوں نے اپنے وزیر خزانہ کو اپنے ساتھ بیٹھایا اور کہا کہ اسحق ڈار تفصیل سے بتائیں،ڈار صاحب نے 10 منٹ تفصیل بتائی، ”10 فیصد ایسے،5 فیصد شرح ایسے،ایک فیصد ایسے،سٹاک مارکیٹ ایسی،اسٹیٹ بینک ایسا“،مجھے انہیں روکنا پڑا کہ میاں صاحب ان اعداد و شمار سے نہ میرا تعلق نہ عوام کا معیشت سے متعلق ایک سوال پر آپ نے مجھے ٹرک کی بتی کی طرف لگا دیا ہے یہی صورتحال آج بھی ہے اخبارات،ٹی وی پر ماہرین جن میں حکومتی اور غیر جانبدار بھی ہیں معیشت کی بہتری کی نوید دے رہے ہیں،دوسری جانب حزب اختلاف پور زور لگا رہی ہے کہ یہ اعداد شمار غلط ہیں،دونوں کی باتیں ٹھیک لگتی ہیں،ایسے میں یہ کہا جا سکتا ہے کہ اتنا جھوٹ بولو کہ سچ لگے معیشت کی بہتری صارف کو مارکیٹ اور دکانوں پر نظر آنا چاہئے جہاں اشیاء خورد نوش،آٹا،چینی،دال،گھی،پیٹرول،عوام کی دسترس سے بجٹ سے قبل ہی بہت دور ہیں،اللہ تعالیٰ خیر کرے۔
$$$123$$$
کسی ملک کی مجموعی ترقی اور خوشحالی دیکھنی ہو تو معاشی اشاریوں کے علاوہ انسانی وسائل،جمہوری حقوق،آزادی اظہار اور غربت کے پیمانوں کو دیکھا جاتا ہے گو ابھی پاکستان میں معیشت بہتر ہو رہی ہے لیکن سیاست کے فرنٹ پر فی الحال بہتری کا امکان نظر نہیں آرہا اگر تو ملک کی مجموعی صورتحال میں بہتری لانی ہے تو پھر سیاست اور معیشت سمیت تمام محاذوں پر بہتری لانا پڑے گی۔
$$$123$$$
اس میں کسی شک و شبہ کی گنجائش نہیں کہ بلوچستان کی ترقی میں ہی پاکستان کی ترقی کا راز پوشیدہ ہے۔افسوس قدرتی وسائل بالخصوص ریکوڈک ذخائر،قدرتی گیس و دیگر قیمتی معدنیات سے مالا مال صوبہ گزشتہ 73 سالوں سے مسلسل عدم توجہی کا شکار ہے اور اس کی ایک کروڑ کے لگ بھگ آبادی تعلیم،صحت اور بنیادی حقوق سے کوسوں دور ہے۔
$$$123$$$
رقبے کے لحاظ سے پاکستان کا سب سے بڑا صوبہ بلوچستان کا رقبہ ملکی رقبے کا تقریباً 46 فیصد ہے۔سوئی سمیت خاران،بولان،قلات،ژوب،کوہلو اور زرغون میں تیل و گیس کے بڑے ذخائر موجود ہیں۔ پاکستان کی 56 فیصد گیس کی ضروریات یہی سے پوری ہوتی ہیں مگر صوبے کے 34 اضلاع میں صرف 20 اضلاع کو گیس میسر ہے۔یہاں تک کہ سوئی سے 4 کلو میٹر کے فاصلے پر موجود آبادی بھی اس نعمت سے محروم ہے۔
$$$123$$$
ایٹمی دھماکے کی سرزمین چاغی گوناگوں مسائل سے دوچار ہے۔آج تک اس کو وہ حق نہ مل سکا جو چاہیے تھا۔سندھ کے بعد کوئلہ کی پیداوار بلوچستان دوسرے نمبر پر ہے۔دیگر قدرتی وسائل میں کرومائیٹ،جپسم،ماربل بھی بڑی مقدار میں پائے جاتے ہیں۔اس کے باوجود صوبے کے 85 فیصد دیہات غریبی و بدحالی کے انتہائی نچلے درجے پر ہیں۔خوبصورت وادی کوئٹہ برطانوی دور حکومت میں انگریز بھی جس کے حسن کے دلدادہ تھے،گندگی کے ڈھیر میں تبدیل ہو چکا ہے۔
$$$123$$$
اس کی صفائی کی صورتحال نہایت خراب ہے۔کوئٹہ سے میرے بچپن کی بھی خوبصورت یادیں وابستہ ہیں،جب آبشاروں کا شور سنائی دیتا تھا۔میٹھے پانی کے چشمے بہتے تھے آج اس کی حالت زاد دیکھ کر دل خون کے آنسو روتا ہے۔چونکہ یہاں کا موسم وطن عزیز کے باقی حصوں کی نسبت عموماً خشک اور بارشیں بہت کم ہوتی ہیں۔بے ہنگم آبادی،طویل خشک سالی اور بغیر منصوبہ بندی کے نئی ہاؤسنگ سوسائٹیز کے قیام کی بدولت پانی کی کمی سنگین تر ہو چکی ہے۔
$$$123$$$
ان کے پاس زمینی پانی کو ری چارج کرنے کا کوئی ذریعہ بھی نہیں ہے۔دھڑا دھڑ کھدائی اور ڈارلنگ سے ”واٹر ٹیبل“ گر رہا ہے۔
$$$123$$$
آبی بحران میں مبتلا کوئٹہ سمیت بلوچستان کے باسی ”آب اندوخت“،فوسل واٹر“ (جواثیم ہزاروں سالوں میں پیدا ہونے والی سخت چٹانوں میں تازہ پانی کے زیر زمین ذخائر) کے اندر گہرائی میں کھدائی کرنے پر مجبور ہیں۔کوئٹہ اور اس کے مضافاتی علاقوں میں زیر زمین پانی کی سطح بہتر کرنے کے لئے 129 چیک ڈیموں کی تعمیر کا تیار منصوبہ کھٹائی میں پڑا ہے۔
$$$123$$$
زراعت کے لئے سولر ٹیوب ویل اور دیگر ذرائع استعمال کیے جا رہے ہیں مگر وہ پانی کی کمی کا ستقل حل نہیں۔ابھی تک بلوچستان غذائی پیداوار میں بھی خود کفیل نہیں ہو سکا۔قلت آب کے ساتھ دیگر مسائل کے انبار لگے ہوئے ہیں ناصرف کوئٹہ،مستونگ،قلات،زیارت،چاغی اور چمن تو اجڑے چمن کا نظارہ پیش کرتا ہے۔ صوبے کی تعلیمی زبوں حالی کو گھوسٹ سکولوں نے اور بھی گھمبیر بنا دیا ہے بلاشبہ سی پیک کا انقلابی منصوبہ پسماندگی کا شکار بلوچستان کی ترقی کی نوید ہے لیکن ابھی تک اس حوالے سے چین کے تحفظات روانہ کئے جا سکے اور تمام تر ذمہ داری بیجنگ پر ڈال کر ہمارے حکمران بری الذمہ ہو چکے ہیں۔
$$$123$$$
سی پیک کا مرکز ”گوادر“ بھی یکساں نظر انداز ہے اس کے اہم مسائل جوں کے توں ہیں صرف ’فشریز‘ ہی تو علاقے کی ترقی کی ضامن نہیں یہاں کے باشندوں کو صاف پینے کا پانی بھی درکار ہے۔شعبہ کان کنی میں اصلاحات کے ساتھ وہاں کام کرنے والوں کان کنوں سمیت کول مائنز میں سرمایہ کاری کرنے والی چینی کمپنیوں کے تحفظ کا معاملہ ترجیعی بنیادوں پر حل ہونا وقت کا تقاضا ہے۔
$$$123$$$
خشک سالی سے سیب کی پیداوار متاثر ہوئی ہے۔اگر فوری طور پر پانی کے بحران کے بارے میں کچھ نہیں کیا تو صوبے میں سیبوں کے باغات بالکل ختم ہو جائے گے۔
$$$123$$$
بلوچستان کی آبادی کا ایک بڑا حصہ اسمگلنگ میں ملوث ہے،سر عام اسمگل شدہ ایرانی پٹرول کی ارزاں نرخوں پر فروخت جاری ہے۔ورلڈ بینک کی ایک رپورٹ کے مطابق 80 فیصد ڈرک اسمگلنگ کا گڑھ ہے یو اے ای سے براستہ کوسٹل ہائی وے دیگر نشہ آور اشیاء بالخصوص شراب کی ہر تیسرے روز 45 کروڑ سے زائد کی غیر قانونی ترسیل ہوتی ہے۔
$$$123$$$
یہاں رائج فرسودہ سرداری نظام میں عام آدمی کا استحصال ہو رہا ہے،کئی سردار بلوچ عوام کو اپنی کٹھ پتلیاں سمجھتے ہیں اسی لئے انہیں تعلیم و تربیت اور جدید سہولتوں سے دور رکھتے ہیں۔سرداری نظام نے بلوچستان کے لاء اینڈ آرڈر سسٹم کو کمزور کرکے رکھ دیا ہے۔صوبے کے وسائل ہڑپ کر لئے گئے،ترقیاتی منصوبوں کی تکمیل میں بھی بڑی رکاوٹ ہیں۔حکومتی فنڈز کا عام آدمی کو ذرا سا بھی فائدہ نہیں پہنچتا۔
$$$123$$$
دوسری جانب صوبے میں بلوچ و پشتون قبائل کے مابین بڑھتی تفریق سلگتا ہوا مسئلہ ہے۔بلوچستان کی مجموعی آبادی کا 42 فیصد بلوچ بیلٹ پر زیادہ توجہ دی جاتی ہے جبکہ پشتون آبادی،براہوی و دیگر اقلیتی برادری ہزارہ جات کو Neglect کیا جا رہا ہے۔سی پیک منصوبے کیلئے پورے ملک میں ماسوائے بلوچستان چینی زبان کے کورسز کروائے جا رہے ہیں،اس پسماندہ صوبے میں بھی چین لینگوئج کیلئے انسٹی ٹیوٹ قائم کئے جائیں۔
$$$123$$$
پاک فوج کی جانب سے قومی دھارے میں لانے کے لئے علیحدگی پسند ہتھیار ڈالنے والوں کے لئے ملٹری ورکشاپ،تربیتی مراکز کا قیام خوش آئند ہے،اس کے علاوہ بلوچستان کی غیور بہادر عوام کی فوج میں نمائندگی کیلئے متعدد نوجوانوں کو ISSB کے ذریعے سلیکٹ کرکے کمیشن آفیسر کے طور پاک فوج کا حصہ بنایا۔ ضروری ہے کہ بلا تفریق بلوچستان کے تمام نوجوانوں کو ترقی کے یکساں مواقع فراہم کئے جائیں۔
$$$123$$$
صرف پاکستان مردہ باد کا نعرے لگانے والوں کے لئے ہی مراعات کیوں؟کیا محب وطن افراد کا یہ حق نہیں کہ انہیں بھئی ہنر مند بنایا جائے تاکہ وہ باعزت زندگی گزار سکیں۔وگرنہ اس ناانصافی پر انہیں ٹی ایل پی کی سازش کا حصہ بننے سے کوئی نہیں روک سکتا۔نوجوان طبقے کو چھوٹے کاروبار کے لئے سرمایہ دینا چاہئے تاکہ ان کا حکومت پر اعتماد بحال ہو اور وہ شرپسندوں کے چنگل سے نکل کر صوبے کی ترقی کے لئے بہتر امور سر انجام دے سکیں۔
$$$123$$$
بے روزگاری کے عفریت پر قابو پانے کیلئے انڈسٹریز کا قیام ناگزیر ہے اس لئے فروٹ انڈسٹری کو فروغ دینا چاہئے۔میرا حکومت وقت کو ادنیٰ سا مشورہ ہے کہ صوبے میں زیادہ سے زیادہ صنعتیں لگانے کے مواقع پیدا کرتے ہوئے اسے آئندہ پانچ سال کیلئے ٹیکس فری زون بنا دیا جائے اور اس کے ساتھ ساتھ سیاحت کے شعبے پر بھی خصوصی توجہ دی جائے۔
$$$123$$$
ریلوے کے تواتر سے حادثات کے باوجود معاملات نہ سلجھنے کی وجہ سمجھ سے بالاتر ہے۔ریلوے بھی ٹرانسپورٹ میں آتی ہے اور یہاں کبھی بھی وزیر ریلوے ایسا نہیں رکھا گیا جس کا ٹرانسپورٹ سے تعلق ہو اور جو معاملات کو باریک بینی سے سمجھ سکے۔احمد پور شرقیہ میں شیل کمپنی کا آئل ٹینکر حادثے کا شکار ہوا۔
$$$123$$$
حادثات کو کوئی نہیں روک سکتا لیکن سانحات کو روکا جا سکتا ہے۔احمد پور شرقیہ میں آئل ٹینکر الٹ جانے کے بعد مساجد میں اعلان ہوئے کہ پیٹرول ٹینکر الٹ گیا ہے‘سب پیٹرول جمع کر لو۔دنیا بھر میں حادثے کے فوری بعد پولیس اور انتظامیہ اس جگہ کو مکمل طور پر سیل کر دیتی ہے تاکہ مزید نقصان سے بچا جا سکے لیکن وہاں پیٹرولنگ پولیس کی گاڑی بھی جل گئی اور سینکڑوں افراد لقمہ اجل بنے اس حادثے میں شیل پاکستان کا کوئی قصور نہیں تھا لیکن انتظامیہ اور پولیس کی نااہلی چھپانے کے لئے اوگرا نے شیل پاکستان لمیٹڈ پر کروڑوں روپے جرمانہ عائد کیا۔
$$$123$$$
اس میٹنگ میں میں بھی موجود تھا جس میں سیکریٹری پیٹرولیم کے دفتر میں اوگرا کے عہدیداران‘ایم ڈی شیل اور ایم ڈی پی ایس او بھی موجود تھے اور میں نے شیل پاکستان لمیٹڈ کو بالکل بے قصور قرار دے کر جرمانے کو سراسر غلط قرار دیا لیکن یہاں کئی لوگوں کو بچانے کے لئے شیل پاکستان لمیٹڈ کو قربانی کا بکرا بنایا گیا حالانکہ شیل پاکستان لمیٹڈ کی پاکستان میں بھاری سرمایہ کاری ہے۔
$$$123$$$
میرے بار بار لکھنے پر اتنا اثر ضرور ہوا کہ اب کہیں بھی آئل ٹینکر کا حادثہ ہو تو انتظامیہ اور پولیس اس جگہ کو سیل کر دیتی ہے جس سے حادثہ سانحے میں تبدیل نہیں ہوتا اب یہ خبر بھی ہے کہ ماہرین نے پٹری کو انتہائی بوسیدہ قرار دے کر اس کی فوری مرمت کی تجویز دے رکھی ہے لیکن انسانی جانوں کے ضیاع پر آج تک کسی نے پوچھ گچھ نہیں کی اور نہ ہی کسی کو سزا ملی ہے اسی لئے دیدہ دلیری سے فریٹ ٹرینیں چلائی جا رہی ہیں، میں نے ہر حکومت میں یہی کہا ہے کہ مال گاڑیاں نہ چلائی جائیں تاکہ انسانی جانیں محفوظ بنائی جا سکیں لیکن حکومت صنعتکاروں اور اب چین کے فائدے کے لئے انسانی جانوں کی پرواہ نہیں کر رہی اور صنعتکاروں کے مالی فوائد اور چین کے فائدے کے لئے انتہائی وزنی مال گاڑیاں چلائی جا رہی ہیں۔
$$$123$$$
آئل ٹینکرز اور گڈز ٹرانسپورٹ پر اوگرا اور نیشنل ہائی وے کے قوانین موجود ہیں تو ریلوے کے لئے بھی قانون ہونا چاہئے کہ آیا اس قدر بوسیدہ اور پرانی پٹری پر کتنے وزن تک کی ٹرین چلانا محفوظ ہو گا؟آج تک کسی بھی وزیر ریلوے نے اس متعلق نہیں سوچا کیونکہ ان کا تعلق ٹرانسپورٹ کے شعبے سے نہیں تھا۔چین کو اگر فائدہ لینا ہے تو وہ مال گاڑیوں کے لئے نئی پٹری نصب کرے اور اس پر مال گاڑیاں چلائی جائیں۔
$$$123$$$
مسافر ٹرینوں کے لئے بھی کراچی سے خانیوال تک پٹریوں کی ہنگامی بنیادوں پر مرمت ضروری ہے۔
$$$123$$$
پاکستان میں ریلوے ٹریک پر کئی جگہوں پر پھاٹک نصب نہیں اور جہاں پھاٹک موجود بھی ہیں تو ٹرین کے گزرتے وقت پھاٹک بند نہ کئے جانے سے کئی قیمتی جانیں ضائع ہو چکی ہیں لیکن یہ لاپرواہی ابھی تک ختم نہیں ہوئی اور ہر دور میں زبانی جمع خرچ سے کام لیا گیا بلا تاخیر ملک بھر میں ریلوے ٹریک پر جہاں جہاں پھاٹک کی ضرورت ہے فوری طور پر نصب ہونے چاہئیں اور قوم کو بتایا جائے کہ پھاٹک بند نہ کئے جانے کے ذمہ داران کے خلاف اب تک کیا محکمہ جاتی کارروائیں ہو چکی ہیں؟۔
$$$123$$$
ٹرین میں آتشزدگی کے واقعات کی روک تھام کے لئے تمام ریلوے سٹیشنز پر سخت تلاشی کی ضرورت ہے۔عام طور پر دیکھا گیا ہے کہ سنگین حادثات کے فوری بعد سخت تلاشی کا سلسلہ شروع کیا گیا تھا لیکن بعد میں پھر روایتی لاپرواہی سے کام لیا جا رہا ہے جس سے خدانخواستہ مستقبل میں مزید سنگین حادثات کا خطرہ موجود ہے اور اس سلسلے میں مجرمانہ غفلت برتنے والوں کا محاسبہ کرکے ہی عام آدمی کی جان محفوظ بنائی جا سکتی ہے۔
$$$123$$$
ٹرینوں کی پٹری تبدیلی کے لئے کانٹے تبدیل کرنے والوں کی لاپرواہی سے کئی سنگین حادثات رونما ہو چکے ہیں جس سے سینکڑوں قیمتی جانیں ضائع ہوئیں اور اب بھی غلط ٹریک پر ٹریک کے چلے جانے سے ہی حادثات رونما ہو رہے ہیں۔7 جون 2021ء کا حادثہ بھی اسی طرح کی لاپرواہی کا نتیجہ ہے جس کے باعث ٹرینوں کا تصادم ہوا۔پھاٹک ہونے کے باوجود اسے بند نہ کرنا‘ریلوے اسٹیشنوں پر سخت تلاشی کے نظام کی عدم دستیابی‘کانٹے کی تبدیلی میں کوتاہی سے ٹرینوں میں تصادم یہ تو بلاشبہ ریلوے کے عملے کی لاپرواہی ہے،یہ جرائم ناقابل تلافی ہیں اور ان کوتاہیوں کے ذمہ داران کے خلاف قتل کے مقدمات درج کئے جاتے تو ان کوتاہیوں کا سلسلہ رک جاتا لیکن یہاں تو کبھی بھی کسی ٹرین حادثے کے ذمہ داران کے خلاف کارروائی کے متعلق قوم کو آگاہ نہیں کیا گیا اور نئے حادثے کے بعد روایتی زبانی جمع خرچ کے بعد ایک مزید حادثے کا انتظار کیا جاتا ہے۔
$$$123$$$
2018ء میں جب سے موجودہ حکومت آئی ہے انتہائی پرانی اور بوسیدہ ریلوے ٹریک پر فریٹ ٹرینیں چلائی جا رہی ہیں اور دعوہ کیا جاتا ہے کہ ہم نے ریلوے کے نقصان کو منافع میں بدل دیا ہے حالانکہ حقیقت میں اس حکومت کے وزراء ریلوے شیخ رشید اور اعظم سواتی نے انتہائی وزنی مال بردار ٹرینیں چلا کر ریلوے ٹریک کو Dis-Balance کر دیا ہے جس سے موجودہ حکومت کے دور میں آئے روز ٹرینیں پٹری سے اترنے کے واقعات رونما ہو رہے ہیں۔
$$$123$$$
دنیا بھر میں فریٹ ٹرینوں کے لئے نیا اور وزن برداشت کرنے والا ٹریک نصب کیا جاتا ہے، ورنہ فریٹ ٹرینوں کی حوصلہ شکنی کی جاتی ہے لیکن یہاں انگریزوں کے دور کے بنے ریلوے ٹریک پر انتہائی وزنی فریٹ ٹرینیں چلائے جانے سے ٹرینوں کے پٹری سے اترنے کے واقعات روز کا معمول بن چکے ہیں۔ٹرینوں کے پٹری سے اترنے کے واقعات میں اضافہ اسی حکومت کے دور میں ہوا ہے ان حادثات کے سدباب کے لئے ML-1 کی تکمیل سے قبل فوری طور پر فریٹ ٹرینیں بند کر دی جائیں اور شیخ رشید و اعظم سواتی سے ان ہلاکتوں کا حساب ہونا چاہئے کیونکہ وزیراعظم عمران خان نے ماضی میں ہمیشہ ریلوے حادثات کی ذمہ داری وزراء ریلوے پر عائد کرکے ان سے فوری استعفیٰ کا مطالبہ کیا۔
$$$123$$$
موجودہ حکومت کو چاہئے کہ تسلسل سے ریلوے حادثات کے سدباب کے لئے وزراء ریلوے سے پوچھ گچھ کی جائے اور وزیراعظم براہ راست ML-1 تنصیب تک فریٹ ٹرینیں بند کرنے کا اعلان کریں اور ملک بھر میں پھاٹک کی تنصیب جلد از جلد مکمل کی جائے۔دنیا بھر میں ٹرین حادثے کے بعد اس کے اسباب کا پتہ لگایا جاتا ہے اور کوشش کی جاتی ہے کہ آئندہ کبھی بھی یہ غلطی کسی صورت نہ دوہرائی جائے لیکن یہاں تسلسل سے ریلوے حادثات ہوتے ہیں اور ایک ہی طرح کی وجوہات کے باعث قیمتی انسانی جانیں ضائع ہوتی ہیں لیکن اظہار تعزیت اور اقدامات کے وعدے پر قوم کو بیوقوف بنایا جاتا ہے۔
$$$123$$$
پبلک سروس کمیشن یہ نام تو آپ نے بارہا،ہرکس وناکس کی زبان سے سنا ہی ہو گا۔دنیا کے ہر ملک میں پبلک سروس کمیشن کا قیام اس لئے عمل میں لایا جاتا ہے کہ اہم ترین ملازمتوں کے تقرر و تبادلے میں میرٹ اور اہلیت کو فروغ حاصل ہو سکے شاید اسی لئے پبلک سروس کمیشن کو دنیا بھر میں میرٹ جانچنے اور پرکھنے کا آخری قابل قدر ”انتظامی مقام“ سمجھا جاتا ہے عام طور پر کسی بھی ملک میں پبلک سروس کمیشن کا ایک ہی خود مختار ادارہ کافی و شافی ہوتا ہے اور ابتداء میں ہمارے وطن عزیز میں بھی میرٹ پر اعلیٰ ملازمتوں کے تقرر کیلئے پبلک سروس کمیشن کا وفاق کے زیر انتظام ایک ہی ادارہ ہوا کرتا تھا لیکن بعد ازاں ہمارے میرٹ پسند،جمہوری حکمرانوں نے اپنے اپنے صوبوں میں بھی پبلک سروس کمیشن کے زیر انتظام سندھ،پنجاب،خیبر پختونخواہ،بلوچستان وغیرہ کے لاحقے جوڑ کر پبلک سروس کمیشن کے جدا جدا کئی صوبائی ادارے بنا دیئے جن کی تشکیل کے وقت پاکستانی عوام کو یقین دہانی کروائی گئی تھی کہ صوبائی سطح پر پبلک سروس کمیشن کے خود مختار ادارے بن جانے سے نئی ملازمتوں کی تقسیم اور تقرر میں اہلیت کا بول بالا ہو گا اور میرٹ کا ثمران کی دہلیز تک پہلے سے بھی زیادہ برق رفتاری کے ساتھ پہنچنے لگے گا مگر شومئی قسمت کہ پاکستانی عوام کے ساتھ کیا جانے والا یہ ”سیاسی وعدہ“ بھی حسرت ویاس کے مقام سے آگے نہ بڑھ سکا اور عوام کے پسندیدہ سیاسی حکمران خاندانوں نے صوبائی پبلک سروس کمیشن کو اقرباء پروری کے بھٹی میں سے گزار کر کمال مہارت سے خالص ”سیاسی پبلک سروس کمیشن“ میں ڈھالنے میں کوئی کسر نہ اٹھا رکھی یوں ہمارے صوبائی پبلک سروس کمیشن کے ادارے بھی اعلیٰ سیاسی خاندانوں کے چشم و چراغوں میں ملک کی اعلیٰ ترین ملازمتیں تقسیم کرنے کی ٹکسال بن کر رہ گئے۔
$$$123$$$
سندھ ہائی کورٹ سرکٹ بینچ حیدر آباد کے معزز ترین جسٹس جناب ذوالفقار احمد خان اور جسٹس محمد سلیم جیسر پر مشتمل ڈویژن بینچ کی جانب سے سندھ پبلک سروس کمیشن کے متعلق دیئے جانے والے حالیہ فیصلے نے تو مہر تصدیق ثبت کر دی ہے کہ سندھ پبلک سروس کمیشن کو اپنی ”سیاسی مرضی“ سے چلانے میں کوئی وقیقہ فروگذاشت نہ چھوڑا گیا شاید یہ ہی وجہ ہے کہ معزز جج صاحبان نے اپنے 30 صفحات کے تفصیلی فیصلہ میں سندھ پبلک سروس کمیشن ایکٹ 1989ء کو آئین، چیئرمین اور ممبران کی تقرری کے رولز 2017ء کو سندھ گورنمنٹ رولز آف بزنس 1986ء اور سندھ پبلک سروس کمیشن فنکشنز رولز 1990ء کو سندھ پبلک سروس کمیشن ایکٹ 1989ء کے خلاف قرار دیتے ہوئے پبلک سروس کمیشن کے موجودہ ڈھانچے کو معطل کرنے کا حکم صادر فرما دیا ہے نیز عدالت عالیہ نے سندھ پبلک سروس کمیشن کے مذکورہ تمام ایکٹ و رولز کو معطل کرنے کے ساتھ ساتھ ایس پی ایس سی ایکٹ 1989ء کے تحت تمام ٹیسٹ،انٹرویوز،سلیکشنز،بھرتیاں اور ٹینڈرز وغیرہ کو بھی معطل رکھنے کا فیصلہ برقرار رکھا ہے۔
$$$123$$$
عدالت عالیہ نے 2018ء میں لئے جانے والے مقابلے کے امتحانات اور محکمہ صحت میں 1783ء میل و فی میل ڈاکٹرز کی ہونے والی بھرتیوں کو منسوخ کر دیا ہے۔قارئین کی معلومات اور یاد دہانی کیلئے بتائے دیتے ہیں کہ سال 2019ء میں ایک نجی نیوز چینل نے سندھ پبلک سروس کمیشن میں جاری بے قاعدگیوں پر ایک تحقیقات رپورٹ نشر کی تھی جس میں مبینہ طور پر کئی ہولناک انکشاف کئے گئے تھے کہ رپورٹ کے مطابق ”گزشتہ کئی برسوں کے دوران سندھ پبلک سروس کمیشن کی جانب سے تقریباً 11 اشتہارات کے ذریعے پی ایم ایس، اینٹی کرپشن اسٹیبلشمنٹ،سندھ پولیس ریجن،محکمہ شماریات سمیت مختلف محکموں میں تعیناتیوں کیلئے درخواستیں طلب کرکے مبینہ طور پر بڑے پیمانے پر من پسند افراد کو کامیاب قرار دے دیا گیا تھا جس کی بنا پر سندھ پبلک سروس کمیشن کے ایک افسر سمیت مختلف امیدوار ان کی جانب سے عدالت سے رجوع کر لیا گیا تھا ان امیدواروں کا موٴقف تھا کہ سندھ پبلک سروس کمیشن کے تحت ہونے والا طریقہ امتحان مکمل طور پر ایک مافیا کے قبضے میں ہے جو اپنے بچوں،رشتہ داروں،دوستوں کو نواز رہے ہیں اس حوالے سے رپورٹ میں انکشاف کیا گیا تھا کہ سندھ پبلک سروس کمیشن کے تحت تحریری امتحان میں شرکت سے قبل عمومی طور پر اسکریننگ ٹیسٹ ہوتا ہے۔
$$$123$$$
اسکریننگ ٹیسٹ میں امیدوار عمران علی رول نمبر 00043 کو ناکام قرار دینے کے باوجود تحریری امتحان میں بیٹھا دیا گیا اور موٴقف اختیار کیا گیا کہ امیدوار نے پرچہ دوبارہ چیک کرنے کی درخواست کی تھی۔اسی تحریری امتحان اور انٹرویوز کے نتائج کے بعد جاری کئے گئے نتائج میں بھی سپریم کورٹ کے ازخود نوٹس پر دیئے جانے والے فیصلے کی صریح خلاف ورزی کی گئی جس کا مقصد مخصوص انداز میں من پسند افراد کو کامیاب قرار دینا تھا۔
$$$123$$$
انٹرویو لینے والی کمیٹی میں میں پبلک سروس کمیشن کے چیئرمین نور محمد جادمانی،غلام شبیر شیخ،اعجاز علی خان،عبدالعلیم جعفری شامل تھے ان میں سے کمیشن کے رکن شبیر شیخ پر نیب نے قومی خزانے کو 500 ملین روپے نقصان پہنچانے کا الزام عائد کیا تھا دوسری جانب سپریم کورٹ کا واضح حکم تھا کہ کرپشن کے الزام کا سامنا کرنے والا کوئی شخص کمیشن کا رکن نہیں ہو سکتا۔
$$$123$$$
انٹرویو میں شامل شبیر شیخ کے قریبی دوست کا بیٹا محسن کامیاب قرار دیا گیا تھا اسی طرح سیکریٹری پبلک سروس کمیشن احمد علی قریشی کا بیٹا کاشف علی کو بھی کامیاب قرار دیا گیا تھا جبکہ سندھ پبلک سروس کمیشن کے تحت مختلف امتحانات میں کنٹرولر ہادی بخش کلہوڑو کے سگے بھائی،3 برادر نسبتی ایک بھتیجے سمیت 18 رشتہ دار کامیاب قرار دے دیئے گئے تھے۔
$$$123$$$
ہادی بخش کلہوڑو کے بھائی عبدالشکور کلہوڑو کو انسپکٹر اینٹی کرپشن،بھتیجے فراز احمد کو سی سی ای،برادر نسبتی عبید الرحمان کو سی سی ای،غلام محی الدین کا کامیاب قرار دیا گیا جبکہ دیگر رشتہ داروں میں صدام حسین کلہوڑو،عبدالمجید کلہوڑو،عتیق نبی کلہوڑو،زبیر احمد عباسی،جاوید احمد عباسی اور فیروز احمد عباسی کو اے ایس آئی پولیس رینج کراچی کے امتحان میں کامیاب قرار دیا گیا جبکہ شعیب احمد عباسی،میر احمد عباسی اور عبدالریشد کلہوڑو کو انسپکٹر انویسٹی گیشن کے امتحان میں کامیاب رہے تھے حیران کن طور پر سندھ کی بااثر شخصیت غلام رسول برڑو کے تین بیٹے غلام محی الدین،غلام فاروق،فراز احمد اور ایک بھتیجا خالد احمد کو کامیاب قرار دیا گیا تھا۔
$$$123$$$
یاد رہے غلام رسول برڑو ناظم امتحان ہادی بخش کلہوڑو کے قریبی دوست بتائے جاتے ہیں۔
$$$123$$$
پبلک سروس کمیشن کے سابق رکن اور بااثر شخصیت سائیں داد سولنگی کی بیٹی امیمہ سولنگی کو شہری کوٹے سے سی سی ای کے امتحان میں کامیاب قرار دیا گیا جبکہ بیٹے غلام نبی کو دیہی کوٹے میں سی سی ای میں کامیاب رہے تھے مزید انکشافات اس وقت عدالت میں جمع کرائی گئی ایک درخواست میں کیے گئے تھے۔
$$$123$$$
جس میں ویڈیو کے ذریعے پبلک سروس کمیشن کا انگریزی مضمون کا پرچہ ایک رات قبل لیک ہونے کے حوالے سے عدالت کو آگاہ کیا گیا تھا نیز درخواست دہندگان نے اسی نجی نیوز چینل کے پروگرام میں اپنا موٴقف پیش کرتے ہوئے بتایا تھا کہ سندھ پبلک سروس کمیشن میں کلہوڑوا عباسی ایسوسی ایشنز کا اثر رسوخ ہے جس کی وجہ یہ ہے کہ ان ایسوسی ایشنز کے سرگرم رکن اور سابق بیورو کریٹ لال محمد کلہوڑو ناظم امتحان ہادی بخش کلہوڑو کے سسر ہیں اسی وجہ سے لال محمد کلہوڑو کے تین بیٹے بھی پبلک سروس کمیشن کے امتحان میں کامیاب ہو چکے ہیں دوسری جانب میرانی گروپ بھی سرگرم ہے جو ہادی بخش کلہوڑو سے خصوصی رابطہ میں ہے اور اسی بنیاد پر اس گروپ کے دو بھائیوں شاہنواز میرانی اور منصور میرانی کو بھی اسسٹنٹ کمشنر اور ڈسٹرکٹ فوڈ کنٹرولر کے امتحانات میں کامیاب قرار دیا گیا ہے“اب اس حادثہ وقت کو کیا نام دیا جائے کہ عدالت کی طرف سے جاری ہونے والے مذکورہ فیصلے نے 2 برس قبل نجی نیوز چینل پر نشر ہونے والی رپورٹ اور درخواست گزاروں کے موٴقف کو بالکل درست ثابت کر دیا ہے اور سندھ پبلک کمیشن میں برسوں سے جاری میرٹ کے قتل عام کی ”قانونی تصدیق“ بھی کر دی ہے بظاہر سندھ حکومت نے اس فیصلہ کے خلاف عدالت میں اپیل کرنے کا اعلان کیا ہے فرض کر لیں اگر سندھ حکومت اپیل میں یہ کیس جیت بھی جاتی ہے تو کیا اس سے حکومت وقت اور سندھ پبلک سروس کمیشن کی مجروح ہونے والی ساکھ بحال ہو سکے گی؟اس سوال کا جواب کس سے لیا جائے کچھ سمجھ نہیں آرہا۔
$$$123$$$
یہ بات آپ کے لیے یقیناََ باعث حیرت ہوگی کہ اگر ہمارے اپنے ملک کی کرنسی میں کسی غیر ملک (برطانیہ)کی دلچسپی ہماری نسبت زیادہ ہو۔۔ 
$$$123$$$
پس منظر میں وجہ بڑی دلچسپ ہے کہ پاکستان جب دنیا کے نقشے پر ایک نوزائیدہ ریاست کے طور پر ابھرا۔
$$$123$$$
تو پاکستان کے پاس فوری طور اقتصادی و معاشی نظام کی کوئی اساس یا اسے چلانے کا کوئی انتظامی ڈھانچہ موجود نہیں تھا۔ 
$$$123$$$
جس کے لیے پاکستان کو بڑی مشکلات سے دوچاد ہونا پڑا تھا۔ 
$$$123$$$
لہذا مجبوری یا موجودہ نوعیت کے تحت پاکستان کو حکومت برطانیہ سے ایک معاہدے کے تحت وہ برطانوی کرنسی نوٹس جو برصغیر میں رائج تھے پاکستان میں رائج کرنے پڑے۔
$$$123$$$
جس میں ایک معمولی سی ترمیم کر کے ان کرنسی نوٹوں پر (حکومت پاکستان) لکھا گیا۔ جس کی وجہ سے وہ بعد ازاں (اوور پرنٹ Overprint) نوٹس کے نام سے معروف ہوۓ۔
$$$123$$$
یہ کرنسی نوٹس ایک محدود تعداد میں چھاپے گئے۔ 
$$$123$$$
تاہم 1948 میں ہی پاکستان نے وقت اور حالات کی نزاکت کو محسوس کرتے ہوۓ اپنے ذاتی کرنسی نوٹس اپنے ذاتی اقتصادی نظام کو مربوط کرکے چھپواۓ۔ جن کرنسی نوٹوں کو (فرسٹ ایشو) کہا جاتا ہے۔
$$$123$$$
اب بات کرلیتے ہیں برطانوی حکومت کی ان کرنسی نوٹوں میں دلچسپی کے حوالے سے۔۔۔
$$$123$$$
یہ بات روز روشن کی طرح عیاں ہے کہ ملکوں کے عروج وزوال کے پس منظر میں اُس ملک کی اپنی تاریخ سے دلچسپی یا قدردانی جیسے عوامل کارفرما ہوتے ہیں۔ 
$$$123$$$
تاریخ گواہ ہے کہ اپنی تاریخ کو محفوظ کرنے, (Preserve کرنے) اس کی قدر کرنے, اور اس کی باقیات کو سنبھالنے کے حوالے سے جتنا متحرک یورپ کا ملک برطانیہ ہے اتنا شاید ہی دنیا کا کوئی ملک ہو۔
$$$123$$$
برطانیہ نے جہاں ایک طرف پوری دنیا کے بیشتر حصے پر اپنی سلطنت کا پرچم لہرایا۔
$$$123$$$
اور دنیا کے دوتہائی حصے میں اپنی بادشاہت کا لوہا منوایا۔۔ 
$$$123$$$
وہیں پر پہلی اور دوسری جنگ عظیم کے بعد دنیا میں کالونیل سسٹم (Colonial System)کے خاتمے کے بعد اپنی ہزاروں سال پر محیط حکومت وسلطنت کی باقیات ,ثبوت اور نشانیوں کو دنیا کے کونے کونے سے سمیٹ کر اپنے قومی میوزیمز کا حصہ بنایا تاکہ آنے والی نسلیں کو برطانیہ کے نام سے جڑا (The Great Britain ) کے ٹائٹل کو ثابت کیا جاسکے۔
$$$123$$$
یہ بھی ایک المیہ ہے پاکستان کو اپنے تاریخی ورثے, تہذیب وثقافت کو روشناس کروانے اور اسے محفوظ کروانے کے حوالے جو پیش رفت اور اقدامات کرنے چاہیے تھے وہ نہ کیے جا سکے۔
$$$123$$$
اس عدم توجہی اور بے قدری کے سبب پاکستان اپنی بہت سی تاریخی نوادرات کو اپنے ہاتھوں سے گنوا چکاہے۔ 
$$$123$$$
کچھ یہی حال پاکستان کے مذکورہ تاریخی کرنسی نوٹوں کے ساتھ ہوا۔
$$$123$$$
برطانیہ کی ان کرنسی نوٹوں میں گہری دلچسپی اور وابستگی کی ایک دو بڑی وجوہات ہیں ایک تو برطانیہ اپنی تاریخ سے جڑی ہر چیز کو ہمیشہ سے اہمیت اور قدر دیتا چلا آیا ہے۔
$$$123$$$
دوسری ایک اور اہم وجہ یہ تھی پاکستان واحد ایک ایسا تاریخی اور جغرافیائی اہمیت کا حامل اور دولت مشترکہ (Commonwealth ) میں شامل ملک تھا جو مشترکہ ہندوستان سے علیحدہ ہو کر برطانوی تسلط سے آذاد ہوا تھا۔
$$$123$$$
1947 سے پہلے پاکستان کا بطور ایک خودمختار ریاست کے کوئی وجود نہیں تھا۔ اس لیے برطانوی راج کے دوران اور تاج برطانیہ کے ماتحتی میں پاکستان کے حوالے سے کوئی بھی کرنسی نوٹ یا سکہ ایسا نہیں تھا جس سے پاکستان کی بطور کالونی کا ثبوت ملے۔ 
$$$123$$$
کیونکہ برطانیہ کے زیر انتظام ہر کالونی میں رائج سکے نوٹوں پر برطانیہ کی حکمرانی کی گہری چھاپ کے واضح اور انمٹ نقوش ثبت ہوۓ۔
$$$123$$$
جو ماضی کی داستان لیے ہوۓ تھے۔ 
$$$123$$$
برطانوی کالونیل کرنسی نوٹوں پر نوٹوں پر پاکستان کا نام تاریخ کی اہم دستاویز لیے ہوۓ ہیں۔ 
$$$123$$$
جو برطانیہ کے لیے بڑی اہمیت کے حامل ہیں۔ 
$$$123$$$
برطانیہ نے یہ کرنسی نوٹس پاکستان سے ایک بڑی تعداد میں اور بڑی غیرمعمولی قیمت پر خریدے۔ 
$$$123$$$
اور تاحال بھی برطانیہ میں ان کرنسی نوٹوں کی قدرومنزلت میں کمی نہیں آئی۔
$$$123$$$
کیونکہ برطانیہ نے ان کرنسی نوٹوں کو خرید کر دنیا بھر کے میوزیمز میں بطور شہادت اور ثبوت کے ڈسپلے کیا۔
$$$123$$$
تاکہ آنے والی نسلوں کو بھی یہ ازبر کروایا جاسکے کہ پاکستان بھی برطانیہ کے زیر تسلط رہنے والا ملک تھا۔ 
$$$123$$$
واضح رہے پاکستان میں رائج ہونے والے overprint کرنسی نوٹوں کا صرف دو یا تین فیصد ہی پاکستان میں موجود ہے باقی برطانیہ اور یورپین ممالک میں موجود ہیں۔ ان میں سے بہت سارے کرنسی نوٹس کی قیمت لاکھوں میں ہے۔
$$$123$$$
رسول اکرم صلی اللہ علیہ وسلم نے بیان فرمایا:”اے لوگو!بلاشبہ زمین میں دجال کے فتنے سے بڑا کوئی فتنہ نہیں“۔(سنن ابن ماجہ)
$$$123$$$
دجال لفظ کا اصل مادہ د،ج،ل۔دجال کا لفظ اس مادے سے فعال کے وزن پر مبالغہ کا صیغہ ہے۔دجل کا معنی ہے ڈھانپ لینا،لپیٹ لینا۔ دجال اس لئے کہا گیا کیونکہ اس نے حق کو باطل سے ڈھانپ دیا ہے یا اس لئے کہ اس نے اپنے جھوٹ،ملمع سازی اور فریب کاری کے ذریعے اپنے کفر کو لوگوں سے چھپا لیا ہے۔
$$$123$$$
ایک قول یہ ہے کہ وہ اپنی فوجوں سے زمین کو ڈھانپ لے گا اس لئے اسے دجال کہا گیا ہے اس لقب میں اس بات کی طرف اشارہ ہے کہ (دجال اکبر بہت بڑے فتنوں والا ہے) وہ ان فتنوں کے ذریعے اپنے کفر کو ملمع سازی کیساتھ پیش کرے گا اور اللہ کے بندوں کو شکوک و شبہات میں ڈال دے گا نیز یہ کہ اس کا فتنہ عالمی فتنہ ہو گا۔
$$$123$$$
”دجال“عربی زبان میں جعل ساز،ملمع ساز اور فریب کار کو بھی کہتے ہیں۔
$$$123$$$
”دجل“کسی نقلی چیز پر سونے کا پانی چڑھانے کو کہتے ہیں۔حدیث شریف میں دجال کے فتنہ کو سب سے بڑا فتنہ قرار دیا گیا ہے۔دجالی کارندے آج سے قبل اس نظام کے بارے میں بہت چھپ چھپا کر اشارے کنایوں میں بات کیا کرتے تھے۔ 
$$$123$$$
جس کے لئے مخصوص لوگوں کو منتخب کیا جاتا تھا اور وہ دجالی نظام کو مختلف پیرائیوں میں ڈھال کر ایک قطبی نظام کی بات کیا کرتا تھے۔
$$$123$$$
یہ دجالی نظام کی بات کرنے والے اور اس نظام کو پوری دنیا پر تھوپنے والے صہیونی جنھوں نے پہلے ایک منصوبہ بند سازش کے تحت پوری دنیا کی فلم انڈسٹری میں کام کرنے والے اداکار اور اداکاراؤں کے ذریعے اپنی پبلسٹی کی پھر اس کے بعد گانے بجانے والوں کو استعمال کیا پھر مختلف قسم کے شعبوں میں کام کرنے والے دنیا بھر کے مشہور لوگوں کو دجال کو پروموٹ کرنے کے لئے منتخب کیا اور ان کا پرچار نہ کرنے پر جان سے مار دیئے جانے کی دھمکیاں بھی ملی اور بہت سارے مارے بھی گئے۔
$$$123$$$
یعنی کہ شیطان کو اور شیطانی نظام کو پہلے الگ الگ اور ڈھکے چھپے انداز میں پروموٹ کیا جاتا تھا اب یہ دجالی کارندے صہیونی غنڈے کھلے عام دجال کو پروموٹ کرنے لگے ہیں اور اس نیو ورلڈ آرڈر کی بات آر ایس ایس کے پرچارک نریندر مودی نے بھارتی پارلیمنٹ میں کھڑے ہو کر کی اور کہا کہ کورونا بھی اسی دجالی نظام کا ہی حصہ ہے۔ مودی نے اپنی تقریر پورے جوش اور ہوش کے ساتھ کی اور یہ کھلے الفاظوں میں واضح کر دیا کہ کورونا کے بعد ایک نیا ورلڈ آرڈر آئے گا اور یہ ورلڈ آرڈر تو آکر ہی رہے گا،بھارت اس نیو ورلڈ آرڈر کے ساتھ ہے۔
$$$123$$$
کھلے عام آر ایس ایس صہیونی اور دجالی نظام کے نفاذ کیلئے سرگرم ہیں۔ 
$$$123$$$
ہندوستان میں دجالی فتنہ کی جھلک ظاہر ہو چکی ہے،نریندر مودی ہندوستان کو ہندو راشٹر بنانے کی تیاری کر رہے ہیں۔آنے والے دنوں میں دجال کی آنکھیں جائیں گی وہاں تک تباہی مچے گی،اسی طرح سے سنگھ پریوار جہاں جہاں حکومت قائم کر رہا ہے وہاں پر تباہی پھیل رہی ہے ،مودی تو وقت کے دجال یا وقت کے ہٹلر بننے پر آمادہ ہیں۔
$$$123$$$
ایک عالمی حکومت Global Government، اس کا ایک سربراہ Leaden Global،اس کی ایک کرنسی A Global Currency کے ساتھ اس کا ایک ہی مذہب Global Religion دراصل پورے تگ ودو کا کلامکس ہے۔بھارت میں یکساں سول کوویڈ کے ذریعہ جو کوشش کی جا رہی ہے اور ممکن ہے کہ لاک ڈاؤن کے خاتمہ کے بعد اس پر شدومد سے عمل آوری شروع ہو جائے وہ یہی ہے کہ بھارت اس پورے دوڑ میں سب سے آگے رہنا چاہتا ہے۔
$$$123$$$
راشٹر یہ سوئم سیوک سنگھ کے آئیڈیا لاگ راکیش سنہانے لاک ڈاؤن سے ایک روز قبل پارلیمنٹ میں جس بل کو متعارف کرایا تھا وہ تقریباً اسی رخ کا تھا۔وزیراعظم نریندر مودی کی تالی،تھالی اور دیا جلانے کے عمل کو اگر اس نقطہ نظر سے دیکھیں تو شاید بات اور واضح سمجھ میں آئے گی۔نیو ورلڈ آرڈر یعنی پوری دنیا کا نظام ایک ہی شخص کے ہاتھوں میں دے دیا جائے گا اور وہ اسرائیل سے کنٹرول ہو گا جیسا کہ احادیثوں میں اس بات کا تذکرہ ملتا ہے کہ دجال پوری دنیا کو کنٹرول کرے گا اور پھر اللہ اسے ایسی طاقت اور قوت دے گا کہ وہ اپنے اشاروں پر ساری دنیا کے لوگوں کو گمراہ کرے گا اور اپنی حکومت قائم کرے گا۔
$$$123$$$
کورونا بھی اسی نظام کا حصہ ہے۔اس نظام کے ذریعے پوری دنیا میں اسلامی نظام کو ختم کرتا ہے جہاں جہاں بھی چھوٹے سے چھوٹے خطے یا ریاست میں بھی اگر کہیں اسلامی نظام چلتا ہو تو اسے ختم کیا جائے۔لوگوں کو بے روزگار کرکے پھر انہیں ایسی کمپنیوں میں روزگار دیا جائے جہاں وہ ان کے غلام بن کر رہیں۔مسلمانوں پر عرصہ حیات تنگ کرتے ہوئے تمام مسلم ممالک کو اسرائیل کا آلہ کار بنا دیا جائے گا۔
$$$123$$$
یہ منصوبہ ہے کہ دنیا ئے اسلام کا کوئی ملک بھی فوجی لحاظ سے اس قدر طاقتور نہ ہو کہ وہ کسی غیر مسلم ملک بالخصوص اسرائیل کے لئے خطرہ بن سکے۔اسرائیل کی پوری دنیا میں بالادستی قائم کرنے کے لئے پوری دنیا کے ممالک کو ایک جگہ پیسے دے کر خریدا جائے گا اور خریدا جا رہا ہے۔ پوری دنیا کے موسم کے مزاجوں میں تبدیلیاں کر دی گئی ہیں۔موسم کے ساتھ اتنی چھیڑ چھاڑ کر دی گئی ہے کہ موسم پورے تبدیل ہوتے جا رہے ہیں۔
$$$123$$$
لوٹ مار ہو رہی ہے۔شہر کے ساتھ ساتھ گاؤں گاؤں بھی تباہ ہو رہے ہیں۔
$$$123$$$
سابق امریکی وزیر خارجہ ہینری کیسنجر نے کہا”دنیا کے حکمرانوں کو کورونا وائرس کے بعد کے نئے ورلڈ آرڈر کے لئے تیار ہونا پڑے گا۔تیار کیا ہونا پڑے گا انہیں بات ماننی ہی پڑے گی۔اور اگر نہیں مانے تو وہ اپنی تباہی کے لئے تیار رہیں۔“
$$$123$$$
اس سلسلے میں دیکھنا یہ ہے کہ اس وقت دنیا کی واحد سپر طاقت کہلانے والا امریکہ بذات خود کیا ہے اور دجالی اسٹریٹیجک میں اس کا کیا مقام ہے؟امریکہ عالمی دجالی صہیونی بساط کا ایک طاقتور مہرہ تو ضرور ہے لیکن حکمت عملی میں اسے آزاد نہیں کہا جا سکتا۔
$$$123$$$
اس کے مالیاتی امور صہیونیوں کے ہاتھ میں ہے،اس کے عسکری منصوبے دجالی صہیونی لابی ترتیب دیتی ہے،اس کی معاشی اور معاشرتی پالیسیوں میں عالمی صہیونیت پوری طرح دخیل ہے یوں کہا جا سکتا ہے کہ امریکہ جغرافیے کے نام پر ایک ایسا پلیٹ فارم ہے جہاں پر عالمی دجالی صہیونی منصوبہ بندی کے تحت دنیا کے سرد گرم پر حاوی ہوا جاتا ہے۔یہ عالمی دجالی صہیونی نیٹ ورک ایک ریاست کی شکل بھی رکھتا ہے جسے دنیا اسرائیل کے نام سے جانتی ہے اس لئے حقیقی معنوں میں دنیا پر اس وقت غلبہ امریکی کور میں اسرائیل کا ہے امریکہ بذات خود کچھ نہیں۔
$$$123$$$
اس کی صرف افرادی قوت فوج کی شکل میں اور معاشی قوت اخراجات کی شکل میں صرف کی جاتی ہے دنیا بھر میں پھیلے ہوئے امریکی اور یورپین سفارتخانے اسرائیلی مفادات کے اڈے ہیں۔
$$$123$$$
آج مشرق و سطیٰ اور دیگر مسلم دنیا کا جو جغرافیائی نقشہ ہے وہ اسی دور میں جنگ عظیم اول کے بعد عالمی استعمار نے ترتیب دیا تھا۔مشرق وسطیٰ کے دیگر حصوں کی طرح مسلمانوں کا اہم ترین خطہ بلاد شام یا فلسطین برطانیہ کے قبضے میں چلا گیا۔
$$$123$$$
اسی جنگ کے خاتمے یعنی 1917ء میں نیویارک میں جو لندن کی جگہ عالمی معیشت کا گڑھ بننے جا رہا تھا اسرائیل کے نام پر ایک صہیونی ریاست بنانے کا اعلان کیا گیا جسے دنیا بالفورڈیکلریشن کے نام سے جانتی ہے،یہ ایک ایسا صہیونی منصوبہ تھا جو چالیس برس بعد عملی شکل میں لایا جانا تھا لیکن اس کے لئے ایسے عالمی اداروں کی تشکیل ضروری تھی جن کے ذریعے اس کے راستے میں آنے والی رکاوٹوں کو دور کیا جا سکے،اس بڑی تبدیلی کے لئے ایک اور بڑی جنگ بساط درکار تھی جسے تقریباً چار دہائیوں کے بعد ہی اس دنیا کے نقشے پر بچھ جانا تھا اور ہم دیکھتے ہیں کہ 1939ء کو ایسے حالات پیدا کر دیئے گئے کہ جرمنی نے پولینڈ پر حملہ کر دیا،جس کی وجہ بظاہر یہ بنی تھی کہ پولینڈ کی سرحدی سیکورٹی فورس نے کچھ جرمن فوجی آفسران کو قتل کر دیا تھا لیکن اس وقت کا ریکارڈ یہ بتاتا ہے کہ پولینڈ کے حکام اور عسکری کمانڈروں نے اس واقعے سے لاتعلقی کا اظہار کر دیا تھا اور اسے ایک تیسری قوت کی شرارت سمجھا جانے لگا تھا لیکن جرمنی کا حکمران ہٹلر جو پہلے ہی پہلی جنگ عظیم کی ذلت آمیز جنگ بندی کی شرائط کو ہضم نہیں کر پا رہا تھا اس نے پولینڈ پر حملہ کر دیا۔
$$$123$$$
اس حوالے سے بہت سے یورپین محققین نے کتابیں اور مضامین بھی تصنیف کئے ہیں کہ پہلی جنگ عظیم کے بعد جرمنی کو جن ذلت آمیز شرائط پر مجبور کیا گیا وہ در حقیقت ایک اور بڑی جنگ کا شاخسانہ بنانے میں استعمال ہوا۔سوال یہ پیدا ہوتا ہے کہ جس وقت پہلی جنگ عظیم کے بعد خود جرمنی میں جو سیاسی تبدیلیاں آرہی تھیں تو کیا باقی یورپ اس سے بے خبر تھا؟دوسری عالمگیر جنگ سے دو دہائیوں پہلے جرمنی نے اپنی عسکری قوت کو بڑھانے کا جو سلسلہ شروع کر دکھا تھا کیا دنیا خصوصاً یورپ کی نگاؤں سے وہ سب کچھ اوجھل تھا؟یقینا نہیں۔
$$$123$$$
۔۔بہرحال اس جنگ کا آغاز ہوتا ہے جو تمام یورپ کو اس کی بنیادوں سے نہ صرف ہلا دیتا ہے بلکہ مشرق وسطیٰ اور جنوبی ایشیا اور وسطیٰ ایشیا اور وسطیٰ ایشیا بڑی جغرافیائی تبدیلیوں کی زد میں آتے ہیں، پرانے دشمن منظر سے ہٹ جاتے ہیں نئے دشمن تراشے جاتے ہیں۔عالمی معاشیات کا مرکز لندن سے نیویارک جہاں 1917ء میں اسرائیل کی صہیونی ریاست کے قیام کا اعلان کیا گیا تھا وہاں منتقل ہوتا ہے اسے اب دنیا بینک آف انگلینڈ کی بجائے،ورلڈ بینک کے نام سے جانتی ہے اس کی دوسری شاخ آئی ایم ایف کی تشکیل ہوتی ہے،یورپ میں قائم لیگ آف نیشن کا بوریا بستر گول کرکے نیویارک میں اقوام متحدہ کا قیام عمل میں لایا جاتا ہے جس کے لئے عالمی صہیونی سرمایہ دار خاندان راکفلر زمین عطیہ کرتا ہے۔
$$$123$$$
لیگ آف نیشن کا دائرہ یورپ تک محدود تھا اس لئے اب نئی تشکیل پانے والی دنیا کے امور ہاتھ میں لینے کے لئے اس سے بڑا ادارہ درکار تھا تاکہ تمام دنیا کے ملکوں کو اس کا ممبر بنا کر اسے عالمی دجالی صہیونی قوتوں کی منشا کے مطابق چلایا جائے اور قانونی کام کو غیر قانونی اور غیر قانونی کام کو قانونی بنانے میں استعمال کیا جائے۔سوچنے کی بات ہے کہ اگر اقوام متحدہ کے قیام کے بغیر اسرائیل کے قیام کا اعلان کروا دیا جاتا تو دنیا میں یورپ کے سوا اسے کون قبول کرتا۔
$$$123$$$
۔۔اس لئے ایسے ہی ادارے کی ضرورت تھی جس کی لگا میں صرف یورپ تک محدود نہ ہوں بلکہ روس اور چین کے ساتھ جنوب مشرق ایشیا تک دراز ہوں۔دنیا بھر کے وسائل پر قبضے کے لئے غیر قانونی کاغذ کی کرنسی کو رواج دیا گیا تاکہ سونے کے براہ راست عالمی منڈی میں استعمال سے روک کر اس پر اپنا قبضہ جمایا جا سکے۔اس کے بعد برطانوی پونڈ کی جگہ ڈالر کو کنگ کرنسی بنانے کا عمل شروع ہوا۔
$$$123$$$
تاکہ سونے کی بجائے ڈالر کو ملک اپنے محفوظ سرمائے کے طور پر استعمال کریں۔یوں دنیا کو سکے کی بجائے کاغذ کی کرنسی کا عادی بنایا گیا اور اس کاغذ کی کرنسی کی لگا میں ورلڈ بینک اور آئی ایم ایف کے حوالے کر دی گئیں۔جس نے نہ صرف امریکی عوام بلکہ باقی دنیا کے انسانوں کو بھی کام کرنے والی مشینوں میں تبدیل کر دیا۔1945ء میں ختم ہونے والی دوسری عالمی جنگ کے بعد اب تقریباً پھر نصف صدی سے زیادہ کا وقت گزر چکا ہے اور اس وقت عالمی انسانیت تیسری عالمی جنگ کے دہانے پر ہیں۔
$$$123$$$
اس صدی کی نئی معاشی جنگ چین اور امریکہ میں شروع ہو چکی ہے۔دنیا کی دو سب سے بڑی معیشتوں کے مابین مسابقت نے پچھلے کچھ عرصے میں شدت اختیار کر لی ہے۔ممکن ہے دونوں ملک ان معاملات کے کسی نتیجہ خیز حل تک پہنچ جائیں۔دونوں ممالک اکیسویں صدی میں معاشی بالادستی کی تگ و دو میں مصروف ہیں۔
$$$123$$$
دونوں میں سے کوئی بھی اس معاشی جنگ کو سرسری انداز میں نہیں لے گا۔گزشتہ دہائیوں میں امریکہ نے خود کو دنیا کی واحد حربی اور معاشی طاقت کے طور پر منوا لیا تھا لیکن چین کے معاشی ابھار نے امریکہ کی اس حیثیت کو خطرے میں ڈال دیا ہے۔چین کی جانب سے لاحق اس خطرے کے سدباب کیلئے واشنگٹن کے پاس سب سے بڑا آپشن یہ ہے کہ وہ ملک کی تجارتی اور سرمایہ کارانہ سرگرمیوں پر کچھ پابندیاں عائد کر دے۔
$$$123$$$
امریکہ اور چین کے مابین یہ تصادم اسی وقت ناگزیر ہو گیا تھا جب 2001ء میں چین نے ورلڈ ٹریڈ آرگنائزیشن میں شمولیت اختیار کی تھی۔چین کو اس آرگنائزیشن میں لانے والا امریکہ ہی تھا۔تب اس کا خیال تھا کہ نتیجے میں اس کے ہاں نئی نوکریوں کے مواقع پیدا ہوں گے اور برآمدات بڑھیں گی۔ایسا ہوا بھی۔لیکن امریکی معیشت کو اس کی قیمت بھی چکانی پڑی۔آنے والے ماہ و سال میں ممکن ہے امریکہ پر یہ حقیقت آشکار ہو کہ گزشتہ 30 برسوں میں یہ اس کی سب سے بڑی غلطی تھی۔
$$$123$$$
تقریباً سبھی ممالک نے چینی معیشت کی تیزی سے بڑھوتری کو محسوس کیا’جو ایک سٹریٹیجک تشویش کا باعث بھی بن رہی تھی۔
$$$123$$$
یہی وجہ ہے کہ جارج ڈبلیو بش نے صدر بننے کے بعد پہلے آٹھ ماہ میں امریکی پالیسی کا رخ ایشیا پیسیفک کی طرف موڑنا شروع کر دیا تھا‘ لیکن نائن الیون نے امریکی توجہ کسی اور جانب مرتکز کر دی۔امریکہ نے جو بھی ردعمل ظاہر کیا‘اس سے چین کے ترقی کرنے کی رفتار میں کوئی کمی واقع نہیں ہوئی۔
$$$123$$$
حقیقت یہ ہے کہ چین ہمیشہ ایشیا پیسیفک ریجن کی ایک بڑی معاشی اور فوجی طاقت رہا۔نیدر لینڈ کی گرونجن یونیورسٹی میں میڈیسن ہسٹاریکل سٹیٹسٹکس پروجیکٹ کے تحت ہونے والی ریسرچ میں یہ نتیجہ اخذ کیا گیا کہ چین 200 سال پہلے بھی عالمی معیشت کے ایک تہائی کا مالک تھا۔بعد ازاں یورپ اور امریکہ میں انڈسٹری اور سامراجیت کے فروغ نے چین کی اس حصہ داری کو کم کر دیا۔
$$$123$$$
پھر 1978ء میں چینی رہنما‘ڈنگ شاؤپنگ نے معاشی اصلاحات شروع کیں‘جن کے نتیجے میں آج چین دنیا کی دوسری بڑی معاشی طاقت ہے،اگرچہ بہت سی کمرشل اور ملٹری ٹیکنالوجیز میں امریکہ کو تاحال چین پر برتری حاصل ہے‘لیکن یہ فرق تیزی سے کم ہو رہا ہے۔چین کا ”میڈان چائنا 2025ء “ پلان خصوصی طور پر واشنگٹن کیلئے فکر مندی کا باعث ہے کیونکہ اس منصوبے کا مقصد جدید ترین ٹیکنالوجیز‘جیسے روبوٹکس اور آرٹیفیشل انٹیلی جنس‘کے میدان میں چین کو ‘امریکہ پر سبقت دلانا ہے۔
$$$123$$$
یہ کامیابی حاصل کرنے کے بعد چین معاشی میدان میں امریکہ کا ایک حقیقت اور ناگزیر حریف بن جائے گا،چنانچہ ان ساری باتوں اور معاملات کو سامنے رکھا جائے تو دونوں ملکوں کے درمیان چھڑنے والی اقتصادی جنگ‘کوئی حیران کن معاملہ نہیں رہتی۔
$$$123$$$
پچھلے کچھ برسوں سے امریکہ اور چین کے مابین تعلقات میں مسلسل کشیدگی آئی ہے اور کہا جاتا ہے کہ ماضی میں اتنے بُرے تعلقات کبھی نہیں تھے اور ممکن ہے کہ ان میں مزید خرابی ہو۔
$$$123$$$
امریکی قومی سلامتی کے مشیر کے عہدے پر تقرری سے قبل،سلیوان نے بائیڈن کے اعلیٰ ایشیائی مشیر کرٹ کیمبل کے ساتھ،امور خارجہ کے میگزین کے لئے ایک مضمون لکھا،جس میں انھوں نے کہا کہ اب چین کے ساتھ مذاکرات کا دور اب مکمل طور پر ختم ہو گیا ہے۔اور اب صورتحال کچھ یہاں تک پہنچ چکی ہے کہ امریکہ اور چین کے تعلقات کو نئی سرد جنگ کے طور پر دیکھا جاتا ہے،جو کہ نصف صدی قبل امریکہ اور روس کے درمیان کشیدہ تعلقات کے حوالے سے ہے اور جس نے بیسویں صدی کی آخری پانچ دہاہیوں میں عالمی تعلقات میں ایک بڑا اہم کردار ادا کیا تھا۔
$$$123$$$
واشنگٹن اور بیجنگ کے درمیان تعلقات کو کیسے پہچانا جا سکتا ہے،پوچھے گئے سوالات اور ان کے دیے گئے جوابات پر بڑی حد تک منحصر ہے۔یہ پالیسی کے اختیارات کا معیار طے کرتا ہے،کچھ راستوں کو محدود اور کچھ راستے بند کر دیتا ہے۔کہا جاتا ہے کہ اختیارات پر تبادلہ خیال کرنے،سیاق و سباق کو سمجھنے اور صورتحال کو واضح کرنے کے لئے کئی بار تاریخی حوالہ جات مددگار ثابت ہوتے ہیں،لیکن دوسرے یہ بھی استدلال کرتے ہیں کہ اس سے کوئی فائدہ نہیں ہوتا ہے۔
$$$123$$$
متعدد بار تاریخ خود کو دہرا نہیں دیتی اور اختلافات باہمی مساوات سے بڑھ سکتے ہیں۔
$$$123$$$
اگر سرد جنگ دو طاقتور ممالک،دو مختلف سیاسی نظاموں کے مابین تنازع کی نمائندگی کرتی ہے،تو پھر امریکہ اور چین کے مابین ’دشمنی‘میں امریکہ اور سوویت یونین کے تصادم کی گونج سنائی دیتی ہے۔جوبائیڈن انتظامیہ کا کلیدی نقطہ یہ ہے کہ اگر ضرورت ہو تو چین کو چیلنج کرنا اور جہاں بھی ممکن ہو تعاون کرنا۔
$$$123$$$
بیجنگ انتظامیہ امریکی نظام کی خامیوں سے فائدہ اٹھانے کا کوئی موقع ضائع نہیں کرتی ہے۔سرد جنگ کے دوران سویت یونین اور اس کے اتحادیوں کو عالمی معیشت سے منقطع کر دیا گیا تھا اور برآمدات پر پابندی عائد تھی۔دوسری طرف چین عالمی معیشت کا محور بنی ہوئی ہے اور اس کی اپنی معیشت بڑی حد تک امریکی معیشت سے منسلک ہے۔امریکی اور سوویت یونین کی سرد جنگ کا تکنیکی پہلو بہت اہم تھا۔
$$$123$$$
پہلے ہتھیاروں کا مقابلہ تھا اور بعد میں خلا میں داخل ہونے کی دوڑ تھی۔اس بار امریکہ اور چین کی نئی سرد جنگ میں ٹیکنالوجی کا پہلو اہم ہے لیکن مقابلہ مصنوعی ذہانت اور فائیو جی ٹیکنالوجی کے بارے میں ہے۔سرد جنگ کے وقت،دنیا دو دھڑوں میں بٹ گئی تھی۔حالانکہ کچھ اہم ممالک میں ایک غیر جانبدار گروہ بھی تھا (مغربی دنیا میں وہ سوویت نواز کے حامی سمجھے جاتے تھے) لیکن اس وقت عالمی حالات ویسے نہیں ہیں۔
$$$123$$$
اس وقت دنیا بھر میں لبرل نظام حکومت بہت دشواری سے گزر رہا ہے اور یہ صورتحال چین کو موقع فراہم کرتی ہے کہ وہ اپنے نظام حکومت کے ماڈل کو دنیا بھر میں پھیلائیں اور اثر و رسوخ حاصل کریں۔
$$$123$$$
سرد جنگ کا ماڈل اصلی معنوں میں بہت موٴثر ہے۔سرد جنگ ایک سیاسی جدوجہد تھی جس میں دونوں فریقوں نے ایک دوسرے کے قانونی جواز کو مسترد کر دیا تھا۔اگرچہ سرد جنگ کے دوران امریکہ اور سوویت یونین کے مابین کوئی حقیقی تھا لیکن بالواسطہ تنازع میں لوگوں کی ایک بڑی تعداد اپنی جانوں سے ہاتھ دھو بیٹھی۔
$$$123$$$
اس وجہ سے بہت سارے خدشات ہیں کہ امریکہ اور چین کے مابین تنازع کے دوران جنونی نظریہ کے بارے میں دونوں اطراف میں غلط فہمی پیدا ہو سکتی ہے اور چین کسی ممکنہ شکست کے خطرے سے بچنے کے لئے کسی حد تک جا سکتا ہے۔تاہم،چین سوویت یونین سے کہیں زیادہ طاقتور ہے۔سوویت یونین اپنے دور عہد میں ہی امریکی جی ڈی پی کے +40 تک پہنچنے میں کامیاب رہا تھا۔
$$$123$$$
اسی کے ساتھ ہی چین نے جی ڈی پی کو اتنی ترقی دے دی ہے جتنی چند دہائیوں میں امریکہ نے کی۔چین ان حریفوں میں سب سے زیادہ طاقتور ہے جن کا مقابلہ امریکہ نے انیسویں صدی میں کیا ہے۔آنے والی دہائیوں میں،یہ دونوں ایک دوسرے کی طرف ایک ہی پوزیشن پر رہیں گے۔
$$$123$$$
بیجنگ انتظامیہ نے واشنگٹن انتظامیہ پر متعدد طریقوں سے برتری حاصل کی ہے۔چین کے بہت سے مضبوط رخ اور بہت سی کمزوریاں ہیں۔
$$$123$$$
امریکہ میں بھی بہت سی کمزوریاں ہیں،لیکن ایک بہت بڑا متحرک معاشرہ ہے جو اپنے آپ کو نئے سرے سے تلاش کرنے کے قابل ہے لیکن کووڈ 19 کی وبا نے یہ ظاہر کیا ہے کہ یہ بات بالکل واضح ہے کہ چین میں جو کچھ ہوتا ہے وہ صرف چین ہی میں نہیں ہوتا۔چین ایک عالمی طاقت ہے اور وہاں کا معاملہ پوری دنیا کو متاثر کرتا ہے۔اس تناظر میں،دنیا کو تیار رہنا چاہیے،امریکہ اور چین تعلقات میں اتار چڑھاؤ کا راستہ ہے اور اس کا آغاز ہوا ہے۔
$$$123$$$
امریکہ میں اقتدار کی منتقلی کے بعد کئی تجزیہ کاروں کا خیال تھا کہ چین کے ساتھ اس کی کشیدگی میں جو صدر ٹرمپ کی صدارت کے دوران زیادہ تر تجارتی معاملات کی وجہ سے رہی واضح کمی آئے گی۔لیکن چند شواہد اس طرف اشارہ کر رہے ہیں کہ تعلقات میں مزید کشیدگی کا امکان موجود ہے۔اس سے ایشیا اور برصغیر شاید ایک نیا سیاسی اور اقتصادی میدان جنگ بننے جا رہے ہیں۔
$$$123$$$
اس بات کا عندیہ صدر جوبائیڈن نے اپنی انتخابی مہم میں کافی غیر مبہم الفاظ میں دیا تھا۔وہ پچھلے سال انتخابی مہم کے دوران صدر ٹرمپ کے بارے میں یہ کہتے رہے کہ وہ چین کے معاملے میں کافی کمزور ہیں اور اس کا مقابلہ نہیں کر سکتے۔اس سلسلے میں وہ صدر ٹرمپ کی کرونا (کورونا) وائرس کے بارے میں چینی یقین دہائیوں پر یقین کرنے کو ان کی کمزوری سے تعبیر کرتے رہے۔
$$$123$$$
کشیدگی میں اضافے کا پہلا اشارہ صدر بائیڈن کا اپنی خارجہ پالیسی چلانے والے اہلکاروں کے انتخاب سے ملتا ہے جو چین کے بارے میں جارحانہ خیالات رکھتے ہیں۔ امریکی وزیر خارجہ انتھونی بلنکن اس بات کا اظہار کر چکے ہیں کہ پچھلے چار سالوں کی پالیسیوں سے امریکہ چین کے مقابلے میں کافی کمزور ہو چکا ہے اور امریکہ کو اپنے آپ کو مضبوط کرنے کی ضرورت ہے۔
$$$123$$$
قومی سلامتی کے مشیر جیک سلون بھی اس قسم کے خیالات رکھتے ہیں اور ان کی نظر میں چین عالمی،برتری اور غلبے کی کوششوں میں مصروف ہے۔کچھ دوسرے مشیر یہ سمجھتے ہیں کہ اس چینی برتری اور غلبے کی کوشش کا مقابلہ کرنے کے لئے ضروری ہے کہ امریکی فوجی قوت کو اتنا بڑھایا جائے کہ اس میں بحیرہ جنوبی چین میں چینی جنگی جہازوں،آبدوزوں اور دیگر فوجی تنصیبات کو 72 گھنٹوں کے اندر ختم کرنے کی صلاحیت ہو۔
$$$123$$$
ان اہلکاروں کے یہ خیالات علاقائی امن کے لئے کافی خطرناک ہیں۔
$$$123$$$
یہ اس وقت اور بھی خطرناک ہو جاتے ہیں جب اس جارحانہ طرز عمل کا اظہار کرنے والے صدر ٹرمپ جیسی غیر ملکیوں سے نفرت کی سوچ نہ رکھتے ہوں اور قومی دھارے میں بھی شامل ہوں۔اس سے یہ خدشہ بھی پیدا ہوتا ہے کہ اس طرح کی سوچ رکھنے والے اہلکاروں کے خیالات پر مبنی جارحانہ پالیسی کو عوامی حمایت بھی حاصل ہو سکتی ہے۔
$$$123$$$
ان خیالات سے یہ آسانی سے قیاس کیا جا سکتا ہے کہ چین اور امریکہ کے درمیان تجارت میں عدم توازن ان کے تعلقات کا صرف ایک پہلو ہے۔بائیڈن انتظامیہ کے خارجہ پالیسی چلانے والے اہلکار چین کی بڑھتی ہوئی فوجی طاقت اور علاقائی اثر و رسوخ سے زیادہ خوفزدہ ہیں اور اس کو کسی نہ کسی طریقے سے روکنے یا کم کرنے کی کوششیں کرتے رہیں گے۔امریکی سلامتی کے ادارے چین کے بحیرہ جنوبی چین میں فوجی طاقت میں اضافے،بی آر آئی پروجیکٹ اور علاقائی ممالک کو دوست بنانے کے لئے قرضوں کے فیاضانہ استعمال سے بھی بہت فکر مند ہیں۔
$$$123$$$
اس کے ساتھ ساتھ انہیں چین میں ہائی ٹیک انڈسٹری کا پھیلاؤ اور کامیابیاں بھی پریشان کیے ہوئے ہیں۔یہ چینی علاقائی حکمت عملی امریکہ کی عالمی بالادستی کو چیلنج کرتی ہے اور سلامتی کے ادارے اور بائیڈن انتظامیہ کے خارجہ پالیسی کے اہلکار اس کا بھرپور مقابلہ کرنا چاہتے ہیں۔
$$$123$$$
فلسطین میں اسرائیلی استبداد کے ہاتھوں گزشتہ چند ہفتوں سے فلسطینیوں پر بہیمانہ ظلم و ستم کا ایک نہ ختم ہونے والا سلسلہ جاری ہے جس نے صرف اہل مسلم ہی نہیں بلکہ ہر درد دل رکھنے والے انسان کو مضطرب اور مستقل بے چینی میں مبتلا کر رکھا ہے۔دنیا بھر میں اسرائیلی جارحیت کے خلاف مسلمان اقوام سراپا احتجاج ہیں لیکن اسرائیل کے کانوں پر جوں تک نہیں رینگ رہی۔
$$$123$$$
مسلمانوں کی بے بسی کا ایسا منظر آسمان کائنات نے کم کم ہی ملاحظہ کیا ہے کہ جب دنیا کے کسی خطے میں مسلمانوں کا ناحق خون پانی کی طرح بہہ رہا ہو مگر مسلمان ان کی عسکری امداد تو ایک طرف مالی و طبی امداد بھی نہ کر سکتے ہوں ایسے میں اگر مسلم ممالک میں رہنے والی عوام اپنے حکمرانوں سے فلسطینیوں کو صہیونی افواج کے پنجہ استبداد سے بچانے کے لئے اسرائیل پر حملے کا مطالبہ کریں تو ان کی یہ مانگ اور خواہش ان کے اذہان اور قلوب میں پنپنے والے جذبات کی بالکل درست ترجمانی محسوس ہوتی ہے لیکن اگر ترکی،ایران اور پاکستان میں سے کسی بھی ایک ملک کا حکمران واقعی اسرائیل پر اپنی پوری عسکری صلاحیت کے ساتھ حملہ آور ہو جائے تو اس کے نتیجے میں کیا فلسطینیوں کی آزاد ریاست کا خواب پورا ہو جائے گا؟یہ وہ سوال ہے جس کا حتمی جواب اسرائیل پر حملے سے قبل تلاش کرنا ہو گا ناکہ بعد میں عوام کے ایک حلقے کے ذہن میں یہ رائے پوری طرح راسخ ہو چکی ہے یا چند عاقبت نااندیش رہنماؤں کی جانب سے کر دی گئی ہے کہ اسرائیل چند لاکھ نفوس پر مشتمل ایک چھوٹا سا ملک ہے جسے کسی بھی مسلمان ملک کی فوج چند گھنٹوں کی فضائی اور زمینی کارروائی کے بعد باآسانی فتح کرکے فلسطینیوں کی جھولی میں ڈال سکتی ہے یہ وہ مغالطہ ہے جو سننے میں تو ہمارے کانوں کو بھی بہت بھلا لگتا ہے لیکن جب اس نقطہ نظر کو عقل کی کسوٹی پر پرکھیں تو منکشف ہوتا ہے کہ اس رائے جیسا بودا سیاسی عقیدہ تو ہو ہی نہیں سکتا بلاشبہ اسرائیل 90 لاکھ آبادی والا ایک مختصر سے رقبہ پر قابض دنیا کا ایک چھوٹا سا ملک ہی ہے جس میں یہودیوں کی تعداد 74 فیصد ہے لیکن اسرائیل کی اصل عسکری طاقت اور قوت اسرائیلی افواج یا مقبوضہ سرزمین نہیں ہے بلکہ ان کی اصل قوت دنیا کے وہ 97 طاقتور ترین ممالک ہیں جو اسرائیل کو اپنا بغل بچہ سمجھتے ہیں۔
$$$123$$$
اسرائیل کی پشت پناہی کرنے والے ممالک میں امریکہ،برطانیہ،آسٹریلیا،جاپان اور یورپ کے تمام قابل ذکر ممالک سرفہرست ہیں جن کی خارجہ پالیسی کا بنیادی نقطہ اسرائیل پر حملہ کرنے والے ملک کی اینٹ سے اینٹ بجانا کے علاوہ کچھ نہیں یعنی پاکستان کو تو آپ تھوڑی دیر کے لئے ایک طرف ہی رکھ دیں لیکن اگر ترکی کے صدر طیب اردوان اور ایران کے صدر حسن روحانی میں سے بھی کوئی ایک مسلم رہنماء اپنی دینی حمیت کے تحفظ اور فلسطینی سرزمین سے یہودیوں کو بے دخل کرنے کے جذبہ سے مغلوب ہو کر اسرائیل پر لشکرکشی کر دے تو اگلے چند ہی گھنٹوں میں دنیا کے 97 طاقتور ترین ممالک اس ملک پر بھیڑیوں کی طرح چاروں طرف سے حملہ آور ہو جائیں گے جس کا آخری نتیجہ یہ برآمد ہو گا کہ ابھی تو اسرائیلی بربریت کا صرف 47 لاکھ فلسطینی ہی شکار ہیں لیکن بعد ازاں اس میں ترکی کے 8 کروڑ اور ایران کے 9 کروڑ معصوم مسلمانوں کا بھی اضافہ ہو جائے گا اور یوں اسلام مخالف قوتوں کو ظلم و ستم کی مشق کرنے کے لئے مسلم خون کچھ مزیدار زانی سے دستیاب ہو جائے گا۔
$$$123$$$
ترکی اور ایران حزب اللہ کی خفیہ امداد تو ضرور کرتے ہیں لیکن اسرائیل پر اعلانیہ حملہ کرنے سے حتی المقدور اجتناب برتنے کی غیر مقبول مگر دانشمندانہ پالیسی پر عمل پیرا ہیں یہاں بعض اہل درد افراد،ترکی اور ایران کو ان کی مذکورہ بالا مجبوریوں کی رعایت دیتے ہوئے مسلم دنیا کی واحد ایٹمی قوت پاکستان سے مطالبہ کر سکتے ہیں اور یاد رہے کہ سوشل میڈیا پر تو پورے شدومد کے ساتھ مختلف پوسٹوں میں پاکستانی ارباب اقتدار سے سوال کیا بھی جا رہا ہے کہ ”ایٹم بم آخر کس لئے بنایا تھا؟کیا ہمارا ایٹم بم اسرائیل کو نیست و نابود کرکے فلسطینیوں کو یہودیوں کے ظلم و جبر سے نجات نہیں دلا سکتا؟“ایسی یا اس جیسی دیگر جذباتی پوسٹیں پڑھنے کے بعد اب تو ہماری سادہ لوح عوام کی اکثریت بھی سوچنے لگی ہے کہ آخر پاکستان اپنے سینکڑوں ایٹم بموں سے کوئی ایک بڑا سا ایٹم بم تل ابیب کا نشانہ لے کر چلا کیوں نہیں دیتا،چلیں ایک لمحہ کے لئے فرض کر لیتے ہیں کہ پاکستانی حکومت اپنے ایک سب سے چھوٹے ایٹم بم کو غوری یا غزنوی میزائل میں بیٹھا کر اسرائیلی دارلحکومت کی جانب روانہ کر دیتی ہے اور وہ صحیح سلامت مطلوبہ ہدف پر کامیابی کے ساتھ سجدہ ریز بھی ہو جاتا ہے تو پھر کیا ہو گا؟۔
$$$123$$$
شاید ایٹم بم اسرائیلی سرزمین پر گرانے کا مشورہ دینے والوں نے اس بارے میں نہ سوچا ہو تو ان کی معلومات میں تصیح کے لئے ہم بتائے دیتے ہیں کہ ہمارا پھینکا گیا ایک چھوٹا سا ایٹم بم بھی تمام اسرائیل پوری فلسطینی ریاست آدھے سے زیادہ عرب ممالک اور خاکم بدہن بیت المقدس اور مسجد اقصیٰ کو ایک سیکنڈ کے ہزارویں حصے میں صفحہ ہستی سے مٹا دے گا کیونکہ ایٹم بم ضرور ہمارے پاس ہے لیکن ایٹم بم کی ہولناک تباہی کو محدود،کم یا زیادہ کرنے کی سائنس دنیا کے کسی بھی ملک کے پاس موجود نہیں ہے لہٰذا ہمارا غلطی یا مرضی سے چلایا گیا ایٹم بم یہودیوں اور فلسطینیوں کو الگ الگ شناخت کرنے کی ”تکنیکی صلاحیت“ سے یکسر محروم ہونے کے باعث پورے خطہ عرب پر ہی ایک ہولناک قہر بن کر اترے گا یہ تو وہ مثال ہوئی کہ اگر 4 سے 5 اغواء کاروں نے کسی عمارت میں 200 یا 300 بے گناہ و معصوم افراد کو یرغمال بنایا ہوا ہے تو ریاست یرغمالیوں کو بحفاظت بازیاب کرنے کا مشکل اور صبر آزما راستہ تلاش کرنے کے بجائے مٹھی بھر اغواء کاروں کا قصہ تمام کرنے کے لئے پوری عمارت کو مع یرغمالیوں کے بم سے اڑا کر اگلے روز بیان جاری کر دے کہ ”دیکھیں جی!ہم نے معصوم افراد کو اغواء کرنے والوں کو سزا دے کر ریاست کا قیمتی وقت اغواء کاروں سے مذاکرات میں ضائع ہونے سے بچا لیا ہے“۔
$$$123$$$
پاکستان کے ساتھ اسرائیل یا فلسطین کی سرحدیں نہیں ملتی اس لئے لشکرکشی کے لئے زمینی یا فضائی کارروائی کرنا ہمارے لئے صرف کارمحال ہی نہیں بلکہ ناممکن بھی ہے،ہاں !اگر اسرائیل کے ساتھ متصل عرب ممالک جنگ کی بساط بچھا لیں تو یقینا اس میں پاکستان کی ایک اہم مہرہ ضرور ثابت ہو سکتا ہے مگر اب یہاں سوال یہ پیدا ہوتا کہ آخر عرب ممالک کثیر تعداد میں ہونے کے باوجود اسرائیل کو عبرتناک ”عسکری سبق“ سکھانے کی کوشش کیوں نہیں کرتے؟جبکہ دنیا بھر میں بسنے والے مسلمان بھی فقط سوشل میڈیا پر ہی نہیں بلکہ اپنے اپنے ملک میں کئے جانے والے احتجاجی مظاہروں میں بھی عرب حکمران اور عوام کو بزدلی،کم ہمتی اور ایمان فروشی کے صبح و شام طعنے دے رہے ہیں لیکن اس کے باوجود نہ تو عرب حکمران اور نہ ہی عرب عوام فلسطینیوں کے حق میں ہلکی سی صدائے احتجاج بلند کرتے ہوئے کہیں دکھائی دیتے ہیں۔
$$$123$$$
کیا اہل عرب! واقعی اتنے سخت دل اور کھٹور ہو چکے ہیں کہ انہیں اپنے پڑوس میں چیختے چلاتے مظلوم فلسطینیوں کی آہیں اور سسکیاں سنائی نہیں دیتیں؟
$$$123$$$
سچ تو یہ ہے کہ عربوں کا چونکہ فلسطینیوں کے ساتھ خون اور زمین کا رشتہ بھی ہے اس لئے یقینا انہیں فلسطینیوں کے دکھ اور درد پر ہم سے زیادہ تکلیف ہوتی ہو گی،واضح رہے کہ اگر عربوں کو سرزمین فلسطین کی پرواہ نہ ہوتی تو وہ آخر کیوں اسرائیل کے خلاف ایک بار نہیں بلکہ 3 بار جنگ کا میدان سجاتے،جی ہاں!عرب فلسطینیوں کی محبت میں 3 بار پراکسی یا خفیہ نہیں بلکہ اعلانیہ جنگ کر چکے ہیں لیکن ہر بار اسرائیل اور اس کے اتحادی فقط اس لئے کامیاب و کامران رہے کہ عرب ممالک عسکری میدان میں ریت کی دیوار ثابت ہوئے تھے اور یوں اسرائیل فاتح اور عرب مفتوح قرار پائے نیز عرب ممالک کے ہر حکمران کو ہم سے زیادہ اچھی طرح سے ادراک ہے کہ فلسطین اور یروشلم کے بعد اسرائیل کے قدم ان کی سرزمین پر قابض ہونے کے لئے ہی بڑھیں گے لیکن اہل عرب ماضی کی 3 جنگوں میں اسرائیل کے ہاتھوں اتنے زخم خورہ اور مفلوج ہو چکے ہیں کہ ان میں اب اسرائیل کا سامنا کرنا تو کیا اسرائیل کو خشمگیں نگاہ سے دیکھنے کی بھی ہمت باقی نہیں رہی ہے اگر بنظر غائر جائزہ لیا جائے تو منکشف ہو گا کہ عرب ممالک اور فلسطین یکساں طور پر اسرائیل کے محکوم ہیں یعنی فلسطینی جسمانی طور پر اسرائیلیوں کی دسترس میں ہیں لیکن ان کے ذہن مکمل طور پر آزاد ہیں جبکہ عرب ممالک ذہنی طور پر اسرائیل کے سامنے مکمل طور پر سرنگوں ہو چکے ہیں بظاہر ان کے جسم اور علاقے آزاد دکھائی دیتے ہیں اب یہاں اہم ترین سوالات یہ پیدا ہوتے ہیں کہ عرب ممالک ہوں یا فلسطین انہیں اسرائیل کے پنجہ استبداد سے رہائی کون دلائے گا؟یا مسئلہ فلسطین کا مبنی برحقائق ممکنہ حل کیا ہو سکتا ہے؟اور اسرائیل کو نیست و نابود کرنے کی سب سے موٴثر حکمت عملی کیا ہونی چاہئے۔
$$$123$$$
آج ہم آپ کو کچھ ایسے نایاب و نادر سکہ جات سے روشناس کروائیں گے جو سکہ برطانوی حکومت کے تھے لیکن انہیں پاکستان میں ایک مجبوری اور وقتی ضرورت کے تحت رائج کرنا پڑا۔
$$$123$$$
1947 کے آغاز میں جب پاکستان ایک نوزائیدہ ریاست کے طور پر ابھرا تو پاکستان کے پاس فوری طور پر اپنے مالیاتی واقتصادی نظام کو منظم کرنے کا کوئی خاطرخواہ انتظام موجود نہیں تھا۔
$$$123$$$
تو ملک کی معاشی و اقتصادی ضرورت کے پیش نظر حکومت پاکستان کو برطانوی نظام کو ہی خودکفیل ہونے تک اپنانا پڑا تھا۔ 
$$$123$$$
اسی لیے ریاست پاکستان نے برطانیہ سے ایک معاہدے کے تحت ان کے برصغیر میں رائج سکوں کو پاکستان میں چلانا پڑا۔ 
$$$123$$$
1948 تک یہ سکہ جات پاکستان میں رائج رہے۔ پھر پاکستان نے برطانوی سکوں کے ڈیزائن اور اس سے متوازی مالیت کو مدنظر رکھتے ہوۓ اپنے ذاتی سکہ جات بنواۓ۔
$$$123$$$
جنہیں برطانوی دور حکومت میں 1941 میں لاہور میں قائم کی گئی ٹیکسال (لاہورمنٹ ) سے ہی بنوایا گیا۔ 
$$$123$$$
اس سے پہلے برصغیر میں صرف دو ہی ٹکسال تھے جو کلکتہ اور بمبئی میں تھے۔ 
$$$123$$$
لیکن لاہور منٹ سے بنواۓ گئے سکوں میں دوسرے سکوں سے تفریق پیدا کرنے کے پیش نظر اس پر (L) کا منٹ مارک یعنی علامت ظاہر کی گئی۔ 
$$$123$$$
پاکستان کے نئے بناۓ گئے سکوں میں کرنسی کا نام اور (ڈیسی مل ویلیو ) اور (کرنسی یونٹ) بھی پہلے رائج شدہ برطانوی سکوں کی طرز پر رکھی گئی اور اس ڈیزائن کی باقاعدہ منظوری بھی قائداعظم محمد علی جناح نے بطور ریاست کے سربراہ کے دی۔
$$$123$$$
کرنسی کے نام اور ویلیو درج ذیل تھیں اور نیچے ان کی تصاویر بھی دی گئی ہیں۔ 
$$$123$$$
پاکستان،ایران،ترکی اور سعودی عرب خطے کی یہ 4 بڑی ریاستیں مذہبی‘تاریخی اور تمدنی بنیادوں پر ایک دوسرے کے بہت قریب ہیں لہٰذا وقت گزرنے کے ساتھ ساتھ بعض ممالک کے درمیان جہاں بڑھتی خلیج نے پاکستان کی اہمیت دو چند کر دی ہے۔اس میں کوئی دورائے نہیں ہیں کہ پاکستان نے سعودی عرب ہی نہیں کئی دیگر ممالک کو بھی تنہائی سے نکالنے اور خطے میں اس کی حیثیت کو بحال کرنے کیلئے ہر دور میں ہی بھرپور ساتھ دیا ہے۔
$$$123$$$
سعودی عرب خطے میں جنگوں کی قیادت کرنے کے بجائے پرامن طریقے سے ایران اور افغانستان کے انفراسٹرکچر کی بحالی میں ایک فعال کردار ادا کرنے کیلئے مسقط اور دوحہ کے بجائے پاکستان کے تعاون کا خواہاں ہے کیونکہ وہ مستقبل میں اپنی معیشت کا ڈھانچہ تبدیل کرنا اور اپنا انحصار تیل کی آمدن پر کم کرکے اس کا رخ موڑنا چاہتا ہے جس کے لئے اس کو مختلف منڈیوں کی تلاش ہے اور پاکستان 23 کروڑ کی آبادی کے ساتھ ایک ممکنہ بزنس مارکیٹ کے طور پر موجود ہے۔
$$$123$$$
پاکستان اور سعودی عرب کے درمیان وقت کے ساتھ ساتھ تعلقات میں اتار چڑھاؤ بھی آتے رہے ہیں،یاد رہے کہ 2019ء میں جب بھارت نے اپنے زیر انتظام کشمیر کی آئینی حیثیت تبدیل کی تو اس وقت سعودی عرب نے پاکستان کا اس طرح ساتھ نہیں دیا جس طرح روایتی طور پر توقع کی جا رہی تھی اس بناء پر وزیر خارجہ شاہ محمود قریشی نے سعودی عرب کے بارے کشمیر پر او آئی سی کا اجلاس نہ بلانے پر کافی سخت زبان اختیار کرتے ہوئے متحدہ عرب امارات میں بھارتی وزیر خارجہ کو بلائے جانے پر اسلامی ممالک کے وزراء خارجہ کے اجلاس کا بائیکاٹ بھی کیا تھا۔
$$$123$$$
پاکستان کی ضرورت یا اہمیت کی ایک اور بڑی وجہ سعودی حکومت کا صنعتی پیداوار بڑھانے اور اس کے ذریعے معیشت کی بہتری کا پلان ہے جس کے تحت وہ اپنے مالی مفادات کو مدنظر رکھتے ہوئے گوادر کی بندرگاہ میں سرمایہ کاری کر رہا ہے۔سعودیہ جیسے ممالک کو سی پیک میں شامل کرتے ہوئے سرمایہ کاری حاصل کرنے کے لئے پاکستان نے جو اصلاحات متعارف کرانی ہیں ان پر تیزی سے عملدرآمد یقینی بنانا اب وقت کا تقاضا ہے لہٰذا عمومی تعلقات کو مثبت رکھتے ہوئے غیر ملکی سرمایہ کاری کے لئے اصلاحات کا عمل جاری رکھا جائے۔
$$$123$$$
پاکستان کے سعودیہ سے سیاسی اور سٹریٹیجک رشتے کے ساتھ ساتھ ثقافتی تعلق بھی ہے ایسے میں وفاقی وزیر اطلاعات و سائنس و ٹیکنالوجی فواد چوہدری کا پاکستان اور سعودی عرب کے درمیان ثقافتی تعلقات بڑھانے کی ضرورت پر زور دینا وقت کا تقاضا ہے۔”کووڈ 19“، تیل کی قیمتیں گرنے اور عرب ممالک میں اقتصادی ترقی کے مواقع کم ہونے کی وجہ سے لاکھوں محنت کش ملازمتوں سے محروم ہو کر وطن واپس آرہے ہیں ایسے میں سعودی عرب کو چاہئے کہ اپنے ویژن 2030ء کے منصوبوں میں پاکستانی ماہرین اور ورکرز کو جائز مواقع فراہم کرے۔
$$$123$$$
دنیا بھر میں دہشت گردی کے رجحان میں حالیہ برسوں کے دوران جو خوفناک اضافہ ہوا وہ تشویشناک ہے،یہ ایک ایسا خطرہ ہے جس سے دنیا کی کوئی بھی طاقتور ترین ریاست تن تنہا نہیں نمٹ سکتی۔سعودی سرزمین پر اہم تنصیبات اور شہریوں کیخلاف بیلسٹک میزائلوں اور ڈرون حملوں کی جتنی بھی مذمت کی جائے کم ہے،تیل برآمدات اور توانائی کی فراہمی کے استحکام کو لاحق خطرات بھی ہیں ان کٹھن حالات میں جی 20 سربراہی اجلاسوں کی کامیابی اور مثبت فیصلوں پر شاہ سلمان یقینا مبارکباد کے مستحق ہیں۔
$$$123$$$
سعودی عرب اور پاکستان دہشت گردی کے خلاف اس اتحاد کے اہم ستون ہیں کیونکہ دونوں ممالک امن و استحکام کے تحفظ،دہشت گردی سے نمٹنے اور اسے ٹھکانے لگانے کا وسیع تجربہ رکھتے ہیں یہاں یہ بھی یاد رہے کہ انتہاء پسندی اور دہشت گردی کے خاتمہ کیخلاف جدوجہد میں دنیا بھر کے ممالک سے زیادہ متاثر یہی ہوئے ہیں۔سعودی عرب پاکستان کی طویل مدتی معاشی ترقی میں دلچسپی لے رہا ہے،خوشگوار تعلقات کا یہ امید افزاء لمحہ علاقائی جغرافیائی سیاست میں موافق تبدیلی کے درمیان پیش آرہا ہے جس میں مختلف محاذوں پر کامیابیاں حاصل کی گئی ہیں خاص طور پر اس طرح کی سرمایہ کاری کے لئے گوادر کے انتخاب نے وسیع تر علاقائی نیٹ ورک یعنی چین پاکستان اقتصادی راہداری منصوبے میں سعودی دلچسپی کا اشارہ دیا ہے۔
$$$123$$$
شاہ سلمان اور وزیراعظم عمران خان نے نئے عزم کے ساتھ اب باہمی تعاون کو فروغ دینے کے لئے ”سعودی پاکستان سپریم کو آرڈی نشین کونسل“ کے آغاز کا جو اعلان کیا ہے اس کے دور رس نتائج برآمد ہوں گے۔ولی عہد شاہ سلمان کی خصوصی دعوت پر وزیراعظم پاکستان کا حال ہی میں 3 روزہ دورہ سعودی عرب عالمی توجہ اپنی طرف مبذول کی ہے۔ویژن 2030ء کی روشنی میں ممکنہ سرمایہ کاری کے مواقع پر تبادلہ خیال،اقتصادی ترقی،تجارتی تعلقات کو بڑھانے کے طریقوں پر بات چیت،دونوں فریقین کا دو طرفہ عسکری اور سکیورٹی تعلقات میں موجودہ تعاون پر اطمینان کا اظہار خوش آئند ہے،مشترکہ اعلامیہ کے مطابق شاہ سلمان نے پاکستان کو ترقی یافتہ فلاحی ریاست میں تبدیل کرنے کیلئے عمران خان کو مکمل حمایت کی یقین دہانی کرائی ہے۔
$$$123$$$
عمران خان کا دورہ سعودی عرب یقینا افغانستان کی تعمیر نو میں فعال کردار ادا کرنے کے خواہاں سعودیہ کے ماسکو،تہران اور دیگر حریف ممالک سے تعلقات میں بہتری کا پیش خیمہ ثابت ہو گا۔
$$$123$$$
امریکی تاریخ کی افغانستان میں طویل ترین جنگ کے اختتام کے آثار ابھی دور تک دکھائی نہیں دے رہے کیونکہ بھارتی ایماء پر افغان حکومت کا امن مذاکرات سے راہ فرار پر تشدد کارروائیوں کو مزید تقویت دینے کا سبب بن رہا ہے،یہ ایک اٹل حقیقت ہے کہ اشرف غنی اور مودی خطے سے امریکی افواج کا انخلاء نہیں چاہتے۔
$$$123$$$
افغان صدر کے بیانات اور پرتشدد واقعات کا اگر بغور جائزہ لیا جائے تو ایک چیز واضح ہو جاتی ہے کہ امریکہ بھی اپنے اتحادیوں کے ذریعے جان بوجھ کر خطے کے حالات کو مزید خراب کرکے چین اور پاکستان کیخلاف گھیرا تنگ کر رہا ہے تاکہ اقتصادی راہداری ”ون بیلٹ ون روڈ“ منصوبے کو پایہ تکمیل تک نہ پہنچنے دیا جائے۔
$$$123$$$
اس میں کوئی دورائے نہیں ہیں کہ امریکہ خطے میں امن نہیں چاہتا اور غیر ملکی طاقتیں افغانیوں کو باہم لڑا رہی ہیں کیونکہ افغانستان میں امن کا سب سے زیادہ فائدہ پاکستان اور چین کو ہی ہو گا۔
$$$123$$$
بیجنگ سی پیک کے ذریعے ہی وسط ایشیاء اور پھر دنیا کے دیگر ممالک تک رسائی حاصل کر رہا ہے لہٰذا اب اس کے گرد بحرانوں کے قوسین بنائے جا رہے ہیں جس کا اندازہ اس امر سے بخوبی لگایا جا سکتا ہے کہ ایک طرف امریکہ افغانستان سے اپنی فوج کو واپس بلانے کیلئے مذاکرات کر رہا ہے لیکن دوسری طرف پاکستان سے اڈوں کی فراہمی کا مطالبہ کرکے طالبان کو ایک نیا محاذ کھولنے کا جواز بھی مہیا کیا جا رہا ہے۔
$$$123$$$
اشرف غنی کی امریکی بے وفائی کے شکوے کے بعد بے اعتنائی کی باتیں بھی اس کا کھلم کھلا ثبوت ہیں کہ انہوں نے اپنی ناکامیوں کا سارا ملبہ پاکستان پر ڈال کر مزید امداد حاصل کرنے کیلئے ایک مرتبہ پھر واشنگٹن اور یورپ کی طرف ”کشکول“ بڑھا دیا ہے۔طالبان کے ساتھ مفاہمت کے لئے جان بوجھ کر کڑی شرائط رکھ کر عید الفطر کے فوری بعد طول و عرض میں جو جنگ چھیڑی گئی اس سے ایک نئی تاریخ رقم ہو رہی ہے۔
$$$123$$$
سابق افغان صدر حامد کرزئی نے بھی اس امر کا برملا اعتراف کیا ہے کہ”امریکہ نے سوویت یونین کے لئے مشکلات پیدا کرنے کی غرض سے ہی جذبہ جہاد کا استحصال کیا جس کا نتیجہ یہ نکلا کہ اب افغانستان امریکہ،روس اور چین کی مخاصمتوں کا میدان بن چکا ہے“۔ 
$$$123$$$
دہشت گردی کیخلاف نام نہاد امریکی جنگ میں تازہ ترین اعداد و شمار کے مطابق جہاں ایک لاکھ سے زائد افغانی لقمہ اجل بنے وہیں تقریباً 4 ہزار امریکہ اور اس کے اتحادی جبکہ افغان سکیورٹی فورسز کے 50 ہزار کے لگ بھگ اہلکار ہلاک ہوئے۔
$$$123$$$
افغانستان میں امریکی فوجیوں کی تعداد میں اس وقت اضافہ ہوا جب واشنگٹن نے طالبان کی شورش کا مقابلہ کرنے اور تعمیر نو کے لئے اربوں ڈالرز خرچ کئے۔ایک اندازے کے مطابق اکتوبر 2001ء سے ستمبر 2019ء تک مجموعی طور پر 2 ہزار ارب ڈالرز کا نقصان برداشت کرنا پڑا اس کے علاوہ امریکی محکمہ خارجہ،امریکی ایجنسی برائے بین الاقوامی ترقی (یو ایس ایڈ) اور دیگر سرکاری ایجنسیوں نے تعمیر نو کے منصوبوں پر 44 ارب ڈالرز خرچ کئے۔
$$$123$$$
2010ء سے 2012ء کے درمیان جب امریکہ کے ایک لاکھ سے زائد فوجی افغانستان میں موجود تھے تو اس جنگ پر آنے والی لاگت ایک کھرب ڈالر سالانہ تک بڑھ گئی تھی،2016,18ء تک سالانہ اخراجات 40 ارب ڈالر کے لگ بھگ تھے جبکہ 2019ء میں تخمینہ 38 ارب ڈالر رہا۔
$$$123$$$
دوحہ میں امریکہ اور طالبان کے درمیان ہونے والے ”امن مذاکرات“ میں پاکستان نے جو اہم کردار ادا کیا اسے پوری دنیا نے سراہا ہے۔
$$$123$$$
پاکستان کو افغانستان میں امریکی جنگ کا بلاوجہ شراکت دار بننے کے بعد ہزاروں جانوں اور اربوں ڈالرز کا نقصان اٹھانا پڑا ہے لیکن اس کے باوجود آج بھی امریکہ کی طرف سے ”ڈومور“ کے تقاضے کئے جا رہے ہیں۔امریکہ کی خطے میں عدم موجودگی سے مودی کی بے چینی روز بروز بڑھ رہی ہے کیونکہ اس کے خدشات طالبان کے عروج اور ان سب کے درمیان پاکستان اور چین کے کردار سے وابستہ ہیں۔
$$$123$$$
بھارت کو یہ بھی بڑا خدشہ لاحق ہے کہ آنے والے دنوں میں افغانستان کے اندر پاکستان کی سیاسی مداخلت بڑھے گی یہی وجہ ہے کہ کئی دہائیوں کی جنگ کے بعد امریکی فوجیوں کے انخلاء کے فیصلے پر نریندر مودی سخت تشویش کا شکار ہیں۔مشرق وسطیٰ کئی دہائیوں سے سامراجی جنگوں کی جس آگ میں جل رہا تھا وہ اب جنوبی ایشیاء تک پہنچ چکی ہے جہاں پاکستان اور بھارت کے درمیان مخاصمت کی ایک طویل تاریخ ہے۔
$$$123$$$
خطے میں امریکہ اور چین کے شدت پکڑتے اسٹریٹجک اختلافات کو مدنظر رکھنا بھی نہایت ضروری ہے۔1991ء میں سوویت یونین کے انہدام کے بعد امریکی بالادستی کے تحت قائم ہونے والا ورلڈ آرڈر ٹوٹ پھوٹ کا شکار ہے۔جنوبی ایشیاء اور اس کے نواح میں علاقائی اور عالمی سامراجی ریاستوں کے مابین تعلقات میں ایسی تبدیلیاں رونما ہو رہی ہیں کہ ماضی کے اتحاد ٹوٹ کر نئی دوستیاں جنم لے رہی ہیں۔
$$$123$$$
نئی عالمی قوتیں سر اٹھا رہی ہیں جن میں چین اور روس سرفہرست ہیں جبکہ ترکی،سعودی عرب اور پاکستان جیسے پرانے اتحادی بھی نئے تعلقات استوار کر رہے ہیں۔لینن نے ایک مرتبہ کہا تھا کہ ”سرمایہ داری ایک نہ ختم ہونے والی وحشت ہے“۔افغانستان کی صورتحال بھی اس بات کا بین ثبوت ہے۔سامراجی جارحیت کے 21 برس میں سینکڑوں ارب ڈالر پھونکنے کے باوجود امریکہ اس خطے میں اپنا کوئی ایک بھی اسٹریٹجک ہدف حاصل کرنے میں ناکام رہا ہے۔
$$$123$$$
ریاست ہائے متحدہ امریکہ جو اگرچہ آج بھی دنیا کی سب سے بڑی سامراجی طاقت ہے لیکن افغانستان اور عراق میں ناکامی اور وسطیٰ ایشیاء سے بے دخلی کے بعد اس کا ماضی والا رعب و دبدبہ نہیں رہا۔
$$$123$$$
دنیا میں چین کے بڑھتے ہوئے اثر و رسوخ اور ”ون بیلٹ ون روڈ“ منصوبے کی وجہ سے سامراجی طاقتوں کے مابین ایک نئے دور کا آغاز ہو چکا ہے۔امریکہ کیلئے چین کی بڑھتی ہوئی دفاعی صلاحیت اور اقتصادی و معاشی ترقی و بال جان بنی ہوئی ہے۔
$$$123$$$
بیجنگ سرمایہ کاری،تجارت اور سفارتکاری کو استعمال کرتے ہوئے ایشیاء میں ذرائع آمد ورفت اور اداروں کا ایک ایسا جال بچھا رہا ہے کہ جس سے ہر ایک پالیسی آنے والے منصوبے کو اس طرح تقویت دے کہ پورا خطہ اس کی بانہوں میں سمٹ آئے۔پاکستان اور چین کے درمیان اربوں ڈالرز کے ترقیاتی منصوبوں کے معاہدوں پر جہاں بعض حلقے اطمینان اور خوشی کا اظہار کر رہے ہیں وہیں چند ممالک اقتصادی راہداری کی تعمیر اور گوادر بندرگاہ معاہدوں پر تشویش کا شکار ہیں۔
$$$123$$$
سی پیک منصوبے کو سبوتاژ کرنے کیلئے بھارت ایک طرف ورکنگ باؤنڈری اور کنٹرول لائن پر فائرنگ اور گولہ باری کرکے پاکستان کے لئے مشکلات پیدا کر رہا ہے جبکہ دوسری جانب افغانستان اور ایران کے راستے دہشت گردی کو پروان چڑھانے کا کوئی بھی موقع ہاتھ سے نہیں جانے دے رہا۔اس میں کوئی شک و شبے کی گنجائش نہیں ہے کہ قدرت نے سر زمین پاکستان کو بیش بہا نعمتوں اور بے پناہ خوبیوں سے نوازا ہے۔
$$$123$$$
پاکستان وسطیٰ ایشیائی ممالک یعنی ”ایک وسیع دنیائے ارض“ کے گیٹ وے کا درجہ رکھتا ہے اور اس پر خدا تعالیٰ کی ایسی خصوصی عنایات ہیں کہ محل و قوع کے لحاظ سے دنیا کے تمام ممالک کا ہمیشہ سے مملکت خداداد کی طرف جھکاؤ رہا ہے یہی وجہ ہے کہ ملک دشمن عناصر خصوصی طور پر بھارتی حکمرانوں،سیاستدانوں،انتہاء پسند ہندوؤں اور ”را“ کے گھناؤنے کارنامے اور سازشیں ایسی رہی ہیں جن کا مقصد صرف اور صرف وطن عزیز کو نقصان سے دوچار کرنا ہے۔
$$$123$$$
افغانستان تباہی کے ایک طویل دور سے گزرا ہے۔1979ء سے 1989ء تک 15 لاکھ افغان باشندے جان سے ہاتھ دھو بیٹھے ہیں۔ سوویت یونین یہاں سے نکلا تو سانحہ نائن الیون کے بعد جہاں لاکھوں افراد دہشت گردی کیخلاف نام نہاد جنگ کی بھینٹ چڑھے وہیں دربدر ہونے والوں کی تعداد بھی لاکھوں میں ہے۔واشنگٹن اب ایک نیا میدان تیار کرنے کے چکر میںہے۔ افغانستان کا مسئلہ اب پہلے سے زیادہ پیچیدہ ہو چکا ہے،لسانی اور علاقائی عصبیت کی خونیں تاریخ رکھنے والے جس معاشرے میں غیر ملکی مداخلت عروج پر ہو وہاں مرکزی نظام قائم کرنا کوئی آسان کام نہیں کیونکہ ایسا معاشرہ انار کی اور مسلسل تصادم کا شکار رہتا ہے۔
$$$123$$$
شام،عراق،کویت،لیبیا،برما،یمن، شمالی کوریا کانگو،روانڈا اور صومالیہ کے حالات اسی حقیقت کی گواہی دے رہے ہیں۔ٹرمپ نے افغان مسئلے کے سیاسی حل کے لئے جو کچھ کیا وہ محض صدارتی الیکشن جیتنے کے لئے تھا لیکن اگر یہ عمل نیک نیتی سے جاری رکھتے ہوئے دوحہ معاہدے پر عمل کیا جاتا تو اس کے آج مثبت نتائج دیکھنے کو ملتے۔یکم مکئی 2021ء تک افغانستان سے امریکی افواج کے انخلاء کے حوالے سے کئے گئے معاہدے کی شق پر جوبائیڈن کی طرف سے نظرثانی کا اعلان ”امن مذاکرات“ پر کاری ضرب ثابت ہوا ہے۔
$$$123$$$
روس بھی افغانستان میں تمام افغان گروپس پر مشتمل حکومت چاہتا ہے لیکن جوبائیڈن افغانستان سے جاتے جاتے پورے خطے کو ایک تباہ کن خانہ جنگی کے حوالے کرنا چاہتے ہیں جس کے لئے اب ضروری ہے کہ ماسکو،بیجنگ،تہران،ترکی اور پاکستان موٴثر سفارتکاری کے ذریعے افغان متحارب گروپوں کو اعتماد میں لیں تاکہ امریکہ، بھارت اور ان کے اتحادی ممالک کی سازشوں کو بروقت ناکام بنایا جا سکے۔
$$$123$$$
1974ء میں ذوالفقار علی بھٹو نے لاہور میں اسلامی سربراہی کانفرنس منعقد کی جس میں اس وقت کے مسلم نامور حکمرانوں شاہ فیصل‘کرنل قذافی‘صدام حسین‘انور سادات سمیت کثیر تعداد میں سربراہوں نے شرکت کی اور دنیا کو یہ پیغام گیا کہ اب مسلم بلاک کی بنیاد رکھ دی گئی ہے جو مستقبل میں بیک آواز ہو کر دنیا میں مسلمانوں پر ہونے والی زیادتیوں پر موٴثر آواز ثابت ہوں گے اور اب دنیا میں کہیں بھی مسلمانوں کو لاوارث تصور نہیں کیا جا سکے گا بلکہ ان کے مفادات کا تحفظ تمام مسلم ممالک مل کر کریں گے۔
$$$123$$$
1974ء میں عالمی طور پر دو سپر پاور تھیں جو زیادہ تر باہم دست و گریباں رہتی تھیں اور مسلمان ممالک قدرے امریکی عتاب سے محفوظ تھے۔
$$$123$$$
اسلامی سربراہی کانفرنس میں شرکت کرنے والے مسلم حکمرانوں کو ایک ایک کرکے امریکہ نے عبرت ناک انجام تک پہنچایا جن میں سے میزبان ذوالفقار علی بھٹو کا عدالتی قتل کرایا گیا جس کا اعتراف سپریم کورٹ کے اس بنچ میں موجود سابق چیف جسٹس نسیم حسن شاہ نے اپنے ایک انٹرویو میں بھی کیا تھا کہ”ہم نے دباؤ میں آکر ذوالفقار علی بھٹو کی پھانسی کا حکم برقرار رکھا“۔
$$$123$$$
سعودی بادشاہ شاہ فیصل کو ان کے بھتیجے کے ذریعے قتل کرایا گیا اور انور سادات پر پریڈ کے دوران فوجی بغاوت کے ذریعے حملہ کرایا گیا۔کرنل قذافی اور صدام حسین کو بھی نشان عبرت بنا دیا گیا کیونکہ یہ تمام لیڈرز مل کر مسلم بلاک کی تشکیل کیلئے برسر پیکار تھے۔کفار نے ایسا جال بچھایا کہ ایک ایک کرکے دلیر‘نامور مسلم لیڈرز کا دنیا سے خاتمہ کر دیا گیا۔
$$$123$$$
بھٹو کی شہادت کے بعد پاکستان نے روس افغان جنگ میں جو حماقت کی اس کا خمیازہ دنیا بھگت رہی ہے۔امریکہ نے روس سے ویتنام کا بدلہ لینے کے لئے افغانستان میں روس کو پاکستان کے ذریعے گھیر کر نا صرف بدترین شکست سے دوچار کیا بلکہ روس ٹکڑے ٹکڑے ہو گیا۔روس کی سپر پاور حیثیت ختم ہونے کے بعد امریکہ دنیا کا واحد ایس ایچ او بن بیٹھا ہے جو دنیا بھر میں مسلمانوں کے لئے زمین تنگ کر رہا ہے۔
$$$123$$$
1979ء میں ایئر مارشل اصغر خان نے کہا تھا کہ اس وقت 2 سپر پاورز روس اور امریکہ ہیں جو ہر وقت باہم دست و گریباں رہتی ہیں اور پاکستان کو افغان جنگ میں امریکی مفادات کے لئے نہیں لڑنا چاہئے اور اگر ہم نے یہ حماقت کی تو ہماری آنے والی نسلیں اس کے نقصانات کا سامنا کریں گی۔ایئر مارشل اصغر خان نے افغان جنگ میں امریکہ پراپیگنڈے کی بنیاد پر روس کا تعاقب کرنے کے نقصانات بتا دیئے تھے اور انہوں نے بروقت کہہ دیا تھا کہ امریکہ اگر واحد سپر پاور بچ گئی تو مسلمانوں کو اس کے عتاب سے بچانے والا کوئی نہیں ہو گا لیکن بدقسمتی سے ایئر مارشل اصغر خان کو ”روس کا ایجنٹ“ قرار دیا گیا کیونکہ اس وقت امریکی ڈالرز کی برسات میں پاکستان کی قیادت‘سیاسی و کئی مذہبی جماعتیں افغانستان کی جنگ کو پاکستان کی جنگ قرار دے رہے تھے اور یہ بات کوئی سننے کو تیار نہیں تھا کہ روس کا تعاقب اور تقسیم مسلم دنیا کے لئے نقصان دہ ثابت ہو گی اب وہی پاکستان کے سیاستدان اور مذہبی رہنما اس بات کا اعتراف کر رہے ہیں کہ واقعی یہ امریکی مفادات کی جنگ تھی بہرحال پاکستان نے امریکی ڈالرز‘اسلحہ‘تربیت اور پروپیگنڈے کے باعث افغانستان میں روس کا تعاقب کیا۔
$$$123$$$
افغانستان پر حملہ گورباچوف کی سنگین حماقت تھی کیونکہ جب تک آپ معاشی طاقت نہ ہوں اس وقت تک آپ اپنے ملک کا بہتر دفاع نہیں کر سکتے حالانکہ روس کے پاس سینکڑوں ایٹم بم تھے لیکن معاشی کمزوری نے روس کو بدترین شکست سے دوچار کیا اور روس افغان جنگ میں معاشی طور پر تباہ ہو گیا جس کے باعث اپنا سپر پاور سٹیٹس برقرار نہ رکھ سکا اور پاکستان کے باعث امریکہ دنیا کی سپر پاور بن گیا جس نے بلاشرکت غیرے مسلمانوں کو اپنا اولین ہدف بنا لیا۔
$$$123$$$
امریکہ نے روس کیخلاف لڑنے والوں کو جنگ کے دوران مجاہدین قرار دے رکھا تھا لیکن جیسے ہی روس کو شکست فاش ہوئی تو امریکہ نے مجاہدین کو پہلے طالبان‘پھر القاعدہ اور اب دہشت گرد قرار دیکر ان سے نظریں پھیر لیں اور مجاہدین کو دہشت گرد قرار دے کر ان کے لئے زمین تنگ کر دی۔امریکہ صرف اپنے مفادات کے حصول تک ہمارا دوست تھا اس کے بعد امریکہ نے کھل کر پاکستان کو بھی دھمکیاں دینا شروع کر دیں۔
$$$123$$$
اقوام متحدہ کے قیام کے وقت ”ویٹو پاور“ کا اختیار ہی غیر منصفانہ ہے جس کی بنیاد پر 5 ممالک کی منشاء کے بغیر دنیا میں کہیں بھی مظلوموں کو انصاف نہیں مل سکتا۔اقوام متحدہ کا کردار تو صرف امریکی کٹھ پتلی سے زیادہ نہیں رہ گیا لیکن ساتھ ساتھ او آئی سی بھی مسلمانوں پر مظالم کی مذمت کرنے سے زیادہ کردار ادا کرنے سے قاصر ہے کیونکہ زیادہ تر مسلم حکمرانوں کی ذاتی دولت امریکہ اور یورپ میں ہے اور انہیں نعوذ باللہ روزی امریکہ و یورپ دیتے ہیں جس کی وجہ سے وہ اپنی ذاتی دولت بچانے کے لئے کبھی بھی امریکہ و یورپ کی آنکھوں میں آنکھیں ڈال کر بات کرنے سے قاصر ہیں تو دوسری طرف اکثریت مسلم حکمرانوں کا یہ نظریہ بھی ہے کہ نعوذ باللہ ان کو اقتدار دینے والی ذات امریکہ و یورپ کے حکمرانوں کی ہے اور اگر ان سے معاملہ بگاڑ لیا تو نہ صرف اقتدار سے ہاتھ دھونے پڑیں گے بلکہ جلاوطنی یا موت بھی انجام ہو سکتا ہے۔
$$$123$$$
واحد سپر پاور امریکہ اس وقت دنیا کا چوہدری بنا ہوا ہے اور ہر جگہ مسلمانوں پر مظالم ہو رہے ہیں جس پر نہ تو اقوام متحدہ کوئی ایکشن لینے کو تیار ہے اور نہ ہی او آئی سی یا مسلم حکمران۔کشمیر‘برما‘شام‘لیبیا اور فلسطین میں مسلمان مظالم کا شکار ہیں لیکن ان کی فریاد سننے والا کوئی نہیں۔
$$$123$$$
1973ء کا آئین صاف شفاف اور غیر جانبدارانہ انتخابات یقینی بنانے کیلئے تمام ضروری اقدامات بروئے کار لانے کی ہدایت کرتا ہے ریاستی انتخابات جمہوری ممالک کے قانون ساز نظام میں ریڑھ کی ہڈی کی حیثیت رکھتے ہیں جو اپنے شہریوں کو اپنے آئینی اور انتظامی ڈھانچے کے اندر منصفانہ اور آزادانہ طریقہ کار کے ذریعے اپنے نمائندوں کا انتخاب کرنے کا قانونی موقع فراہم کرتے ہیں آزادانہ انتخابی عمل عام طور پر انتخابی نظام پر اعوام کے اعتماد میں اضافہ کرتا ہے،لیکن پاکستان میں الیکشن کے طریقہ کار پر اختلافات کا جھگڑا آج تک ختم نہ ہو سکا ہے ہر الیکشن کے بعد بلکہ کچھ تو الیکشن سے پہلے ہی دھاندلی دھاندلی کا راگ الاپنا شروع کر دیتے ہیں جیسے حالیہ سینیٹ کے الیکشن ہوں یا پنجاب میں ڈسکہ اور سندھ میں کراچی کے الیکشن ان تمام میں بلکہ یہ کہنا بہت مناسب ہو گا کہ قیام پاکستان سے لے کر اب تک جتنے بھی الیکشن ہوئے ہیں چاہے وہ عام انتخابات ہوں یا ضمنی انتخابات،تمام میں یہ ہی راگ سنتے آئے ہیں کہ الیکشن دھاندلی زدہ ہیں تمام الیکشن گزرنے کے بعد ہر سیاسی پارٹی یہ نعرہ لگاتی ہے کہ ملک کا موجودہ انتخابی نظام بہتر اور کارآمدنہ ہے لہٰذا اس کو تبدیل ہونا چاہیے،کسی بھی ملک کے نظام کو بہتر بنانے اور اسے عوامی امنگوں سے ہم آہنگ کرنے کے لئے اصلاحات کی ہمیشہ گنجائش ہوتی ہے اور اس کی جتنی ضرورت اس وقت ملک کو ہے شاید وہ پہلے نہ تھی کیونکہ پہلے عوام میں وہ شعور نہ تھا جو اب الیکٹرک میڈیا اور سوشل میڈیا نے عوام کو دیا ہے۔
$$$123$$$
پاکستانی حکومت عوام کے ذریعہ متفقہ طور پر قبول رائے دہی کے عمل کے ذریعے ایک بھی منصفانہ انتخابات کرانے میں ناکام رہی در حقیقت، بوگس پرانے زمانے کے ووٹنگ سسٹم کی وجہ سے انتخابی دھاندلی کی ان کی شکایات کی بنیاد پر پارٹیوں نے ہار کر انتخابات کے آخری نتائج کو کئی بار چیلنج کیا یہ صورتحال 2013ء میں ہونے والے پچھلے انتخابات کے دوران زیادہ خراب ہوئی تھی،جب تمام سیاسی جماعتوں نے بیلٹ چوری کا الزام عائد کیا تھا اور پارٹی کے ووٹر اپنے سیاسی احتجاج کے لئے سڑکوں پر تھے،اس عرصے میں دھاندلی کے الزامات پاکستان میں ایک عام رجحان رہا ہے ہر سیاسی جماعت الیکشن سے پہلے اپنی تقاریر میں یہ اعلان کرنا ضروری سمجھتی تھی کہ ہم حکومت میں آکر اس سسٹم کو تبدیل کریں گے لیکن جیسے ہی وہ اقتدار کی کرسی پر براجمان ہوتے ہیں تو عوام کے ساتھ کئے ہوئے دوسرے وعدوں کی طرح یہ بات بھی بھول جاتے ہیں۔
$$$123$$$
ووٹ ایک قومی امانت ہے جسے صحیح طریقے سے استعمال کرکے ہم اپنی تقدیر کو سنوار سکتے ہیں،اچھی اور ایماندار قیادت کے ذریعے ملک کو ترقی کی جانب گامزن کر سکتے ہیں،لیکن ہمارے ملک میں سب کچھ ہوتے ہوئے بھی سب رائیگاں کر رہے ہیں یہاں تک کہ اپنی توانائیاں،صلاحتیں اور دانش سب کچھ غلط استعمال کرکے ضائع کر رہے ہیں ہماری منفی سوچ نے سب کچھ صرف رائیگاں ہی نہیں کیا بلکہ ہمارے لئے مصائب کا موجب بنا دیا ہے ہم نے اپنی ان صلاحیتوں،توانائیوں اور دانش کو پوری طرح سے استعمال کرتے ہوئے اپنا سب کچھ تباہ کرکے اپنی نسلوں کو صدیوں کے لئے غلام بنا دیا ہے۔
$$$123$$$
پاکستان میں صرف انتخابی نہیں بلکہ آئینی،انتظامی، قانونی،عدالتی اور معاشی اصلاحات کی جاتی رہی ہیں یہ سب کچھ وقت گزرنے کے ساتھ ساتھ جاری رکھنے کی ضرورت پیش آتی رہی ہے تاکہ وقت کے ساتھ تجربات اور مشاہدات کی روشنی میں انہیں مزید بہتر بنایا جا سکے۔
$$$123$$$
2018ء کے انتخابات میں ووٹرز نے بڑی دلچسپی کا مظاہرہ کرتے ہوئے پاکستانی سیاسی اور انتخابی نظام میں مکمل تبدیلی کی توقع کی لیکن یہ بلا تعطل بدعنوانی طریقوں اور احتساب کی عدم دستیابی اور شفافیت کی عدم موجودگی کی وجہ سے ناکام رہی،منصفانہ اور آزادانہ انتخابات کی ناکامی نے دوبارہ رائے دہندگان میں شدید مایوسی کا باعث بنا اور تقریباً تمام بڑی سیاسی جماعتوں نے اضافی بیلٹ پیپرز کی چھپائی،انتخابی دھاندلی،گمشدہ کاغذات اور جعلی ووٹوں کے لئے شکایت کی اور احتجاج کیا جس نے پاکستان کی سیاسی حالت کو مزید خراب کر دیا۔
$$$123$$$
انتخابی اصلاحات کی وزیراعظم عمران خان کا بھی آجکل پھر سے یہ ماننا ہے کہ انتخابی اصلاحات کے بغیر پاکستان کا انتخابی نظام متنازع رہے گا۔مگر آج موجودہ حکومت کو تین سال ہونے کو ہے ان تین سالوں میں انہیں یہ بات اب یاد آئی ہے کہ وہ اس سلسلے میں بہت تقریریں کر چکے ہیں کہ ملک میں موجود انتخابی نظام کو تبدیل کرنا ہے جس کے لئے وہ انتخابی اصلاحات پر اپوزیشن کو مل بیٹھ کر بات کرنے کی پیشکش بھی کر چکے ہیں اور الیکٹرانک ووٹنگ مشین کے تحت ووٹ کے ٹریل کا سسٹم بنانا چاہتے ہیں اور 2020ء کے امریکی الیکشن کا حوالہ دیتے نہیں تھکتے اور دلیل دیتے ہیں کہ ٹرمپ نے الیکشن متنازع بنانے کی ہر ممکن کوشش کی،لیکن ٹیکنالوجی کے استعمال کی وجہ سے کوئی انتخابی بے ضابطگی ثابت نہ ہو سکی جس کے جواب میں ہمارے ملک کی اپوزیشن جماعتیں 2018ء میں عام انتخابات میں آر ٹی ایس سسٹم متعارف کروانے اور اس کے دھاندلی کرنے کا سوال اٹھاتی ہیں کہتی ہیں اس ٹیکنالوجی کی وجہ سے ووٹ چوری کئے گئے۔
$$$123$$$
الیکشن کمیشن آف پاکستان (ای سی پی) 1956ء میں تشکیل دیا گیا تھا جو اپنے کام کے تحت ایک آزاد اور خود مختار وفاقی ادارہ ہونا چاہئے جو پارلیمنٹ اور بلدیاتی انتخابات کے انعقاد اور انعقاد کا ذمہ دار ہے۔ای سی پی کے پاس 5 رکنی پینل (ریٹائرڈ جج) ہیں،جن میں سے 4 ممبران چاروں صوبوں میں سے ہیں (کسی بھی انتظامی اور آئینی تنازعہ سے بچنے کیلئے آبادی سے قطع نظر مساوی نمائندگی)۔
$$$123$$$
پاکستان میں سسٹم کی ناکامی کے لئے بیوروکریسی،ایگزیکٹو اور مقننہ ہیں سب برابر کے ذمہ دار ہیں اور یہی بنیادی وجہ ہے کہ ای سی پی اب تک فرسودہ اور لاعلاج کیوں رہا ہے مزید یہ کہ سیاسی جماعتوں کے ذریعہ چیف الیکشن کمشنر اور ای سی پی کے 4 ارکان کی تقرری بھی مقررہ انتخابات کی ایک بڑی حقیقت ہے۔اقتدار میں رہنے والے افراد میں اصلاحات اور اصلاحی اقدامات کرنا ہمیشہ غیر فطری ہی رہا ہے جو انتخابی منصفانہ اور عوامی شرکت کے ذریعے اپنے سیاسی اور مالی امکانات کو ختم کر دے گا۔
$$$123$$$
ای سی پی کا موجودہ سیٹ اپ جزوی طور پر غیر فعال ہے اس کے پاس کسی بھی قسم کا فیصلہ کرنے کی سکت نہیں ہے۔ریاستی انتخابات جمہوری ممالک کے قانون ساز نظاموں کی ریڑھ کی ہڈی کی حیثیت رکھتے ہیں جو اپنے شہریوں کو اپنے آئینی اور انتظامی ڈھانچے کے اندر منصفانہ اور آزادانہ طریقہ کار کے ذریعے اپنے نمائندوں کا انتخاب کرنے کا قانونی موقع فراہم کرتے ہیں یہ تنظیمی فریم ورک جدید انتظامی اور انتظامی اقدامات کے تحت مستقل جائزوں اور ضروری ترمیم کے ذریعہ خود مختار،غیر جانبدار،موٴثر ہونا ضروری ہے،یہ نا صرف بین الاقوامی معیار اور ذمہ داریوں کی تعمیل کو یقینی بنانا ہے بلکہ ایک وسیع تر سیاسی نظام کی عکاسی کرنا،عوام میں شامل ہونا اور بہتر جمہوری نظام کی کارکردگی پر اپنے اعتماد کو برقرار رکھنا ہے۔
$$$123$$$
پاکستانی حکومت عوام کے ذریعہ متفقہ طور پر قبول رائے دہی کے عمل کے ذریعے ایک بھی منصفانہ انتخابات کرانے میں ناکام رہی۔بوگس پرانے زمانے کے ووٹنگ سسٹم کی وجہ سے انتخابی دھاندلی کی شکایات کی بنیاد پر پارٹیوں نے ہار کر انتخابات کے آخری نتائج کو کئی بار چیلنج کیا یہاں میں یہ بات کہنا بہت ضروری سمجھتا ہوں کہ ہمارے سیاستدان ہوں یا وہ تمام سیاسی پارٹیاں جو کئی مرتبہ اقتدار میں آئے ہیں اور وہ حکمران اتنی سکت بھی رکھتے تھے کہ اس حساس مسئلے پر جو بھی ضروری ترامیم کرنا چاہتی وہ کر سکتی تھیں لیکن افسوس سے لکھنا پڑ رہا ہے کہ انہوں نے بھی اپنی طاقت کو استعمال نہیں کیا اور اس مسئلے کو پس پشت ڈالنے کی روایت کو برقرار رکھا اگر وہ چاہتے تو بہت آسانی سے اس پریشانی کو ختم کر لیتے اور دھاندلی دھاندلی کھیلنے والوں کا کھیل ختم کر دیتے۔
$$$123$$$
الیکشن کمیشن اپنا نیٹ ورک تیار کرے اور پورے پاکستان میں الیکٹرانک ووٹنگ مشینوں (ای وی ایم) کے ذریعے آئندہ تمام الیکشن کروائے،اس کے علاوہ کچھ مندرجہ ذیل اصلاحات پر بھی عمل کیا جا سکتا ہے۔ الیکشن کمیشن کے ممبران کا انتخاب پارلیمانی ووٹنگ کے ذریعے ہو۔الیکشن کمیشن آف پاکستان (ای سی پی) کو مکمل آزادی،اتھارٹی اور وسائل مہیا کئے جائیں۔
$$$123$$$
الیکٹرانک ووٹنگ مشینوں (ای وی ایم) کے ذریعے الیکشن کروائے جائیں،پارلیمنٹ کی میعاد 4 سال کر دی جائے، انتخابی مہم کے دوران امیدواروں کے اخراجات پر جانچ پڑتال کریں اور کم بجٹ والے افراد کو برابر مواقع فراہم کریں،امیدوار صرف ایک ہی نشست پر انتخابلڑے، امیدوار ایک پارٹی کی ٹکٹ پر جیتنے کے بعد وہ کسی اور پارٹی کی طرف نہ دیکھے۔آخر میں میں یہ ہی کہوں گا کہ جو سیاستدان جھوٹ بول کر نوکریوں کا جھانسہ دیکر ووٹ حاصل کرتا ہے اس کے بعد وہ اگر اگلے 5 سال بعد دوبارہ حلقے میں تشریف لائے گا تو اس پر عوام کا ردعمل کیا ہونا چاہیے اس کا فیصلہ کرنا بھی پھر عوام کا ہی حق ہے۔
$$$123$$$
1۔نشان حیدر پاکستان کے 4 بڑے (Gallantry Awards)بہادری کے ایوارڈز میں سب سے بڑا اعزاز ہے۔
$$$123$$$
2۔نشان حیدر قیمتی دھاتوں سونے, چاندی سے نہیں بلکہ Gunmetal یعنی دشمن سے جنگ یا محاز کے دوران چھینے گئے (اسلحہ یا ہتھیار) یا ایسا ہتھیار جسے دشمن خود چھوڑ کر بزدلی سے بھاگ گیا ہو اسے پگھلا کر بنایا جاتا ہے۔ کیونکہ اسے وکٹری کی علامت سمجھتے ہوۓ سینے ہر سجانا فخر کی علامت جاتا ہے۔
$$$123$$$
3۔نشان حیدر کا لفظی کا مطلب (شیر کی علامت) ہے کیونکہ حیدر کا لفظی مطلب شیر کے ہیں۔ اور یہ حضرت علی رضی اللہ تعالی کا خطاب بھی ہے۔
$$$123$$$
4۔پہلی مرتبہ نشان حیدر کا اجراء 16 مارچ 1957 کو کیا گیا۔ جسے 1948 کی پہلی پاک انڈیا جنگ جو مقبوضہ کشمیر کے لیے لڑی گئی اس کے لیے بہادری دکھاتے ہوۓ جام شہادت نوش کرنے والے کیپٹن راجہ محمد سرور شہید کو اس ایوارڈ کے لیے نامزد کیا گیا۔
$$$123$$$
5۔یہ ایوارڈ اب تک آرمی کے 11 جوانوں کو مل چکاہے جس میں 7 آفیسرز ہیں اور باقی چار نان آفیسرز میں شمار ہوتے ہیں۔ اور ان میں سے صرف ایک آفیسر راشد منہاس شہید پاک فضائیہ سے ہے 
$$$123$$$
6۔بعد ازاں ہلال کشمیر کو بھی نشان حیدر کے برابر درجہ کا ایورڈ تسلیم کیا گیا۔ جس سے نائیک سیف علی جنجوعہ کو 1949 میں نوازہ گیا۔
$$$123$$$
7۔یہ ایوارڈ کسی آرمی یا فوج کے علاوہ کسی بھی سول شخصیت کو نہیں دیا جاسکتا۔
$$$123$$$
البتہ وہ آرمی کا جوان یا آفیسر کسی بھی قسم سے (بری, بحری, فضائیہ) سے تعلق رکھتا ہو۔ 
$$$123$$$
8۔ یہ واحد ایوارڈ ہے جسے پانے والا اپنی زندگی میں وصول نہیں کر سکتا۔ اس کے لیے اسے جان کا نذرانہ پیش کرنا پڑتا ہے۔ وہ بھی کسی اہم جنگی محاذ پر غیر معمولی کارنامہ دکھاتے ہوۓ۔
$$$123$$$
9۔ نشان حیدر کی تیاری پاکستان کی واحد ٹیکسال (پاکستان منٹ) لاہور میں کی جاتی ہے جہاں پاکستانی سکہ جات بناۓ جاتے ہیں۔
$$$123$$$
اس کی تیاری میں 88 فیصد کوپر, 2 فیصد زنک, اور 10 فیصد ٹن استعمال کیا جاتا ہے۔ 
$$$123$$$
10۔ اسے صرف محکمہ دفاع کے آڈر پر ہی تیار کیا جاتا ہے۔ اور یہ ایک وقت میں صرف ایک میڈل ہی تیار ہوتا ہے۔اضافی میڈلز ایڈوانس میں بالکل تیار نہیں کیے جاتے۔ اس کی کاپی بنانا یا اس میڈل کو خود تیار کرنا جرم ہے۔ جس پر حکومت پاکستان کی طرف سے سزا اور جرمانہ ہے۔
$$$123$$$
11۔ اس ایوارڈ کو حاصل کرنے والے شہداء کے خاندان کو میڈل اس علامتی میڈل کے علاوہ غیر معمولی سماجی, سیاسی,و مالی مراعات کے علاوہ نقد انعام, پنشن, اور زرعی زمین وغیرہ بھی الاٹ کی جاتی ہے۔ 
$$$123$$$
ڈاکٹر سید محمد عظیم شاہ بُخاری
$$$123$$$
نئی حکومت کے ساتھ ہی آغاز ہوا سیاحت کے میدان میں شاندار اقدامات کا۔ سیاحت کی انڈسٹری نے زور پکڑا اور پاکستان کو نمبر ون ٹورسٹ ڈیسٹینیشن قرار دیا جانے لگا۔ لیکن پھر دنیا کو کرونا کی عفریت نے آ لیا۔
$$$123$$$
آج ڈٰیڑھ سال بعد ہم نے کرونا کے ساتھ جنگ کافی حد تک جیت لی ہے۔ ویکسینیشن کے عمل کا آغاز ہو چکا ہے اور اس کے ساتھ ہی حکومت نے سیاحت کو بھی کھول دیا ہے۔
$$$123$$$
حکومت پنجاب نے بھی تمام ایس او پیز کے ساتھ سیاحت کو کھولنے کا فیصلہ کیا اور ضلع چکوال کے پوشیدہ اور خوبصورت مقامات کو سامنے لانے اور اس علاقے میں ماحول دوست سیاحت کو فروغ دینے کے لیئے دھرابی جھیل و کلرکہار میں دو دن کے واٹر سپورٹس و فیملی گالا کے ایونٹ کا انعقاد کیا۔
$$$123$$$
یہ پروگرام حکومتِ پنجاب کے ادارے ٹورزم ڈیویلپمنٹ کارپوریشن پنجاب (ٹی ڈی سی پی) کی میزبانی میں خصوصی طور پہ میڈیا پرسنز، بلاگرز، ٹور آپریٹرز اور وی لاگرز کے لیئے رکھا گیا تھا جس میں ناچیز نے بھی بطور ٹریول رائٹر، شرکت کی اور حکومت کی میزبانی میں چکوال کی خوبصورت جگہوں کو سیاحتی نقطہ نظر سے دیکھا۔
$$$123$$$
دو دن کے اس بہترین سفر میں دھرابی ڈیم اور جھیل ، کلرکہار، تخت بابری، کلرکہار جھیل اور میوزیم میں حکومتِ پنجاب کی طرف سے مختلف نوعیت کی سرگرمیاں کروائی گئیں جن میں وزیراعظم عمران خان کے ویژن کے تحت شجرکاری سرفہرست تھی۔
$$$123$$$
سفر کا آغاز چیئرمین ڈاکٹر سہیل ظفر چیمہ کی تقریر سے ہوا۔ اس کے بعد تمام مہمانوں کو حکومت کی جانب سے ماسک اور سینیٹائزر دیئے گئے۔
$$$123$$$
تمام مہمان دو بسوں پر سوار ہو کہ لاہور سے براستہ بھیرہ، کلرکہار پہنچے۔ وہاں ٹی ڈی سی پی ریزارٹ میں ایک پرتکلف ظہرانے کے بعد ہمیں کچھ دور واقع دھرابی جھیل لے جایا گیا جہاں ایونٹ کی بہت سی سرگرمیوں کے انتظامات کیئے گئے تھے۔ ۔
$$$123$$$
ان سرگرمیوں کا محور ضلع چکوال تھا جو پنجاب اور پوٹھوہار کا اہم ضلع ہے جس کی پانچ تحصیلوں میں کلرکہار، تلہ گنگ، چواسیدن شاہ، لاوہ اور چکوال شامل ہیں۔
$$$123$$$
چکوال کو پنجاب کا ''لیک ڈسٹرکٹ'' یعنی ''جھیلوں کا ضلع'' بھی کہا جاتا ہے۔ یہاں کلرکہار، دھرابی، لکھوال ڈیم جھیل، ڈھوک تالیاں، تھرپال ڈیم جھیل، کٹاس مندر کی راما جھیل اور نیل واہن سمیت بہت سی چھوٹی بڑی جھیلیں اور پانی کے تالاب بکھرے ہوئے ہیں۔ حکومت پنجاب اس ضلع میں واٹر سپورٹس کو فروغ دینے کے لیئے کوشاں ہے تاکہ ان جھیلوں کو ایک بہترین پکنک سپاٹ بنایا جا سکے۔
$$$123$$$
دھرابی جھیل، دریائے دھراب پر زرعی بند باندھ کر بنائی گئی ایک خوبصورت جھیل ہے جو دھرابی نامی قصبے کے پاس موٹروے کے بلکسر انٹرچینج سے صرف چار کلومیٹر دور ہے۔ دریائے دھراب، دریائے سواں کا ایک چھوٹا معاون دریا ہے جو آگے جا کہ سواں کے ذریعے دریائے سندھ میں مل جاتا ہے۔
$$$123$$$
دھرابی ڈیم ریزروائر کو ضلع چکوال کا سب سے بڑا آبی ذخیرہ کہا جاتا ہے جو زرعی اراضی کو سیراب کرنے کے ساتھ ساتھ ماحولیات پر بھی خوشگوار اثرات مرتب کر رہا ہے۔
$$$123$$$
اس جھیل کے کنارے ٹی ڈی سی پی ریزارٹ بنایا گیا ہے جہاں تمام مہمانوں کے لیئے ایک تقریب کا اہتمام کیا گیا تھا۔ تقریب کا افتتاح وزیرِ اعلیٰ پنجاب کے مشیر برائے سیاحت جناب آصف محمود نے پودا لگا کر کیا۔ باقی مہمانوں نے بھی اپنے اپنے حصے کے پودے لگائے جو محکمہ جنگلات چکوال کی طرف سے فراہم کیئے گئے تھے۔ خوش قسمتی سے اس دن عالمی ماحولیات کا دن بھی تھا اور اسلام آباد میں ماحویات کی کانفرنس جاری تھی۔
$$$123$$$
پھر مہمانوں کو کشتیوں پر دھرابی جھیل کی سیر کروائی گئی جبکہ نئی قسم کی سائیکل بوٹس بھی یہاں موجود تھیں۔ ماحولیات اور ایکو ٹوارزم پر بریفنگ کے بعد محفل موسیقی شروع ہوئی جس میں مظہر راہی سمیت چکوال کے دیگر لوک فنکاروں نے اپنے فن کے جوہر دکھائے۔
$$$123$$$
ٹی ڈٰی سی پی کی جانب سے ایک بڑے پروجیکٹر پر نندنہ قلعے پر بنائی گئی بہترین ڈاکومینٹری دکھائی گئی اور ساتھ ہی چکوال و پنجاب کی سیاحت پر ایک کوئز مقابلہ بھی ہوا۔
$$$123$$$
پُرتکلف عشائیئے کے بعد آسمان میں مصنوعی لالٹین چھوڑے گئے جس سے آسمان جگمگا اٹھا۔ ایونٹ کے بعد مہمان تو واپس کلرکہار آگئے لیکن ٹی ڈی سی پی کے ٹوارزم آفیسر جناب اشفاق خان صاحب نے وہاں رک کر تمام کچرا صاف کیا اور ایک بہترین پاکستانی ہونے کا ثبوت دیا۔
$$$123$$$
اگلے دن ناشتے کے بعد مہمانوں کو کلرکہار میوزیم کا دورہ کروایا گیا۔ اتوار کے روز یہ میوزیم خصوصاً ہمارے لیئے کھلوایا گیا تھا جس پر میں عابد شوکت صاحب اور سعید صاحب کا شکرگزار ہوں۔
$$$123$$$
کلرکہار میوزیم سات سال کی تاخیر کے بعد اپریل 2021 میں عوام کے لیئے کھولا گیا تھا۔ یہ عجائب گھر اس علاقے کے لیئے انتہائی ضروری تھا کیونکہ ہزاروں سال پرانی تاریخ رکھنے والا پوٹھوہار و وادئ سون کا علاقہ کسی بھی سرکاری عجائب گھر سے محروم تھا۔ سالٹ رینج یعنی کوہِ نمک کا علاقہ جانوروں اور درختوں کے رکاز (فاسلز) کے بہترین ذخیرے کے طور پہ جانا جاتا ہے نیز ساتویں سے دسویں صدی عیسوی میں
$$$123$$$
تعمیر ہونے والے قدیم ہندو مندر بھی اس علاقے کا خاصہ ہیں جہاں سے ماہرین کو بہت سی نادر اشیاء ملی ہیں۔
$$$123$$$
کلرکہار میوزیم اس بارش کا پہلا قطرہ ثابت ہوا ہے جہاں تین مختلف گیلریاں بنائی گئی ہیں۔
$$$123$$$
پہلی گیلری رکاز یا فاسلز گیلری ہے جہاں چکوال کے علاقے بن امیر خاتون سے ملنے والے بھیڑ بکریوں سے لے کر ہاتھی جیسے قوی الجُثہ جانوروں کے رکاز نمائش کے لیئے رکھے گئے ہیں۔ ان کے علاوہ یہاں قدیم درختوں ، گھونگوں اور ارضیات سے متعلق دیگر فاسلز بھی ملتے ہیں۔
$$$123$$$
دوسری گیلری وادئ سندھ و گندھارا تہذیب سے متعلق ہے جہاں آپ سرخ تراشیدہ پتھر، برتن، سکے، سجاوٹی اشیاء، لکڑی کے کندہ دروازے اور گوتم بدھا کے مجسمے دیکھ سکتے ہیں۔
$$$123$$$
تیسری گیلری میں متفرق اشیاء رکھی گئی ہیں جن میں روایتی ہتھیار، آلاتِ موسیقی، بُت، برتن ، زیورات اور جوتے شامل ہیں۔
$$$123$$$
کلرکہار آنے والے یا وادئ سون جانے والے سیاحوں کو یہ میوزیم لازمی دیکھنا چاہیئے۔
$$$123$$$
اس کے بعد ہم نے تخت بابری کا رُخ کیا جو لوکاٹ کے باغات کے وسط میں موجود ایک چٹان پر بنا ہے۔ اس جگہ کے بارے میں کہا جاتا ہے کہ شہنشاہ بابر جب کابل سے اپنی فوجیں لے کر دہلی فتح کرنے نکلا تو اس جگہ اس کی فوج نے ایک تخت بنایا جہاں کھڑے ہو کہ بابر نے اپنی فوج سے خطاب کیا۔
$$$123$$$
یہ ایک بڑی چٹان ہے جس کی اوپری سطح کو ہموار کیا گیا ہے اور اس تک پہنچنے کے لیئے سیڑھیاں بھی بنائی گئی ہیں۔
$$$123$$$
اس باغ میں میٹھے پانی کے علاوہ گندھک آمیز پانی کا چشمہ بھی ہے۔
$$$123$$$
اسی تخت سے کچھ اوپر اسسٹنٹ کمشنر کلرکہار کا گھر اور ایک خوبصورت ریسٹ ہاؤس بھی ہے۔
$$$123$$$
آخر میں ہم نے پہاڑی پر موجود حضرت آہو باہو سرکارؒ (کچھ لوگ اسے ہو باہو بھی کہتے ہیں) کے مزار پر حاظری دی جنہیں مقامی موراں والی سرکار کے نام سے جانتے ہیں۔
$$$123$$$
یہاں دو مزار واقع ہیں۔ بڑا مزار ہشت پہلو ہے جسے کوئی تیسری بار تعمیر کیا جا رہا ہے جس کی وجہ نہیں معلوم ہو سکی۔
$$$123$$$
کہتے ہیں کہ یہ مزار حضرت سخی محمد یعقوبؒ اور حضرت سخی محمد اسحٰقؒ کا ہے جو شہنشاہِ بغداد حضرت شیخ عبدالقادر جیلانیؒ کے پوتے ہیں۔ اسی کے ساتھ ایک بہترین جامع مسجد زیرِ تعمیر ہے۔
$$$123$$$
مقامی روایات کے مطابق جب یہاں کفر کا غلبہ تھا تو ایک بی بی جن کا نام سکینہ تھا، کی دعا پر حضرت شیخؒ نے اپنے دونوں پوتوں کو ان کی مدد کے لیئے کلرکہار روانہ کیا۔
$$$123$$$
راستے میں آپ کے استاد حضرت سخی سید فاضل بغدادی حسنی حسینیؒ بھی آپ کے ہمراہ ہو لیئے جن کی بغل میں موروں کا ایک جوڑا تھا۔ انہی موروں کی نسل آج بھی مزار کے اطراف میں پائی جاتی ہے جس پر صاحبِ مزار کو ''موراں والی سرکار'' کہا جاتا ہے۔
$$$123$$$
کلرکہار پہنچنے پر مائی سکینہ سے مل کر آپ نے لنگر تقسیم کیا۔ ادھر کفار کے راجا کو جب یہ پتہ چلا تو اس نے آُپ کے ساتھ جنگ کی جس میں دونوں شہزادوں نے جامِ شہادت نوش کیا اور ایک پہاڑی پر آپ دونوں کو سپردِ خاک کیا گیا۔
$$$123$$$
ایک ہفتے بعد آپ کے استادِ محترم نے بھی شہادت پائی اور بالکل سامنے والی پہاڑی پر دفن ہوئے۔
$$$123$$$
کہتے ہیں کہ کافی عرصے تک ان پہاڑوں پر کوئی نہیں پہنچا۔ پھر یہاں سلطان العارفین حضرت سخی سلطان باہوؒ کے قدم مبارک پڑے تو آپ نے اس جگہ کو فیض بخشا۔ ان شہزادوں کو آہو باہو کا لقب دیا اور آگے چلے گئے۔ اس دن سے آج تک لوگوں کی آمد جاری ہے۔
$$$123$$$
یہاں ایک غار بھی موجود ہے جسے حضرت سلطان باہوؒ کی چلہ گاہ کہا جاتا ہے لیکن تاریخی روایات کے مطابق اصل میں وہ ان کے ساتھ آئے ایک غلام فقیر کی قیام گاہ تھی۔
$$$123$$$
اس کے بعد ہم ایک ڈولی میں بیٹھے جو ایک طرح کی دیسی لفٹ تھی ۔ اس نے ہمیں دوسری پہاڑی پر موراں والی سرکار حضرت سید فاضل بغدادی ؒ کے مزار پر اتارا۔ یہاں پہاڑی سے کلرکہار شہر و جھیل کا حسین نظارہ دیکھنے کو ملا۔ فاتحہ کے بعد ہم نے کلرکہار کا مقامی بازار دیکھا اور واپس ریزورٹ کی راہ لی۔ دوپہر کے کھانے کے بعد ہم نے اپنے تاثرات قلم بند کیئے اور ٹی ڈی سی پی کا شکریہ ادا کیا۔ بے شک اس ادارے نے ایک بہترین ایونٹ کا انعقاد کیا تھا۔
$$$123$$$
ٹی ڈی سی پی برسوں سے پنجاب کی سیاحت میں نت نئے مقامات متعارف کروا رہا ہے اور اس ادارے نے یہ ثابت کر دکھایا ہے کہ پنجاب بھی باقی صوبوں کی طرح سیاحت کی بھرپور استطاعت رکھتا ہے۔
$$$123$$$
آخر کار گیارہ دن سے جاری خوں ریزی کے بعد جنگ بندی کا معاہدہ ہوا تو دوسری جانب یہودی حکومت نے منافقانہ چال چلتے ہوئے صرف دس بارہ گھنٹوں کے بعد مسجد اقصیٰ کے باہر فلسطینیوں پر گولیوں کی بوچھاڑ کرتے ہوئے امن معاہدے کی دھجیاں اڑا کر رکھ دیں۔ اسرائیلی فوج کے گرینیڈ دھماکوں کے ساتھ ہی فلسطینی مرد و خواتین اور معصوم بچے سراسیمگی کے عالم میں اِدھر اُدھر بھاگنے لگے۔
$$$123$$$
ظالم و غاصب اسرائیل فلسطینیوں پر حملہ کرنے کا کوئی موقع نہیں گنواتا،یہی وجہ ہے کہ سال بھر جنگ جاری رہتی ہے۔جبکہ گزشتہ چند سالوں سے صیہونیوں کی وحشیانہ کارروائیاں تیز تر ہو گئی ہیں۔اسرائیل کی طرف سے پہلا حملہ ماہ رمضان اور وہ بھی شب قدر میں کیا گیا۔
$$$123$$$
نمازیوں میں دہشت پھیلائی گئی۔حرم پاک کے تقدس کو ماپال کیا گیا۔اندرون مسجد اندھیرا کرکے ان پر آنسو گیس اور ربڑ کی گولیاں برسائی گئیں۔
$$$123$$$
رمضان سے اب تک سینکڑوں فلسطینی شہید اور ہزارہا زخمی ہو چکے ہیں۔غزہ پر اسرائیلی بربریت کے نتیجے میں 50 اسکولز،میڈیا ہاؤسز جن میں الجزیرہ کا دفتر بھی شامل ہے،حماس کے عسکری ٹھکانے،فلسطینیوں کے سینکڑوں مکانات اور بلند و بالا عمارتیں تباہ ہو چکی ہیں۔کوئی اپنے ٹوٹے ہوئے مکان کو دیکھ کر رو رہا ہے۔کوئی زخمیوں کو اٹھا کر ہسپتال کی طرف بھاگ رہا ہے۔
$$$123$$$
کوئی ملبے کے نیچے دبے معصوم بچوں اور عورتوں کی لاشوں کو نکال رہا ہے اور کوئی اپنوں کی لاشوں کو اٹھا کر اللہ کے دربار میں فریاد کر رہا ہے۔ایسے بھیانک مناظر دیکھنے کو ملیں،اللہ ہی جانتا ہے کہ ان فلسطینیوں پر کیا بیتی ہو گی؟نہ ان کو سر چھپانے کیلئے چھت میسر ہے،نہ پیٹ بھرنے کیلئے کھانا موجود ہے اور نہ زخمیوں کیلئے دوا دارو کا کوئی معقول انتظام۔
$$$123$$$
صدر فلسطین محمود عباس کے مطابق اسرائیل نے گھروں اور آبادیوں پر دانستہ حملہ کئے۔
$$$123$$$
دوسری جانب اسرائیلی وزیراعظم نیتن یاہو کی ڈھٹائی ملاحظہ کیجئے جس نے کہا کہ وہ صرف اپنے دشمن اور عسکری اہداف ہی کو نشانہ بنا رہا ہے اور عام شہریوں کو نقصان سے بچانے کی ہر ممکن کوشش کر رہا ہے۔فلسطینیوں پر اسرائیلی ظلم و ستم کی تاریخ شاہد ہے کہ وہ پچھلے 72 سالوں سے فلسطینیوں کے ساتھ خون کی ہولی کھیل رہا ہے۔
$$$123$$$
یہ فلسطینی فاتح خیبر حضرت علی رضی اللہ عنہ،جنت کے نوجوانوں کے سردار حضرت حسنین علیہ السلام اور صحابہ کرام رضی اللہ عنہ کی اولاد،اللہ پر یقین رکھنے والی قوم قبلہ اول اور ارض مقدس کو اپنی جان سے زیادہ عزیز رکھتے ہیں۔ان کا عزم و حوصلہ اور صبر و استقلال ہی ہے کہ یہ پتھروں سے صیہونی دہشت گرد فوج کے سامنے سینہ سپر ہیں۔یہ وہ قوم ہے جس کی مائیں اپنے بچوں کو میٹھی لوریاں اور فلمی نغمے نہیں سناتیں بلکہ طائف،احد،خیبر اور کربلا کی نظمیں سناتی ہیں۔
$$$123$$$
عمر بن خطاب رضی اللہ عنہ کی شہادت،صلاح الدین ایوبی کی شجاعت،اور محمد بن قاسم کی دلیری کے قصے بتاتی ہیں۔
$$$123$$$
ساری دنیا جانتی ہے کہ اسرائیل فلسطین پر غاصبانہ قبضہ کرکے بیٹھا ہوا ہے۔تاریخ گواہ ہے کہ ہٹلر کی فوجی کارروائی کے بعد بچے کچھے اسرائیلیوں نے برطانیہ کی طرف ہجرت کی تھی۔برطانیہ نے اپنے ملک میں پناہ دیکر ان کو بہت ساری سہولتوں سے نوازا اور اسی دوران انہوں نے فلسطین میں مستقبل قیام کا ایک ناپاک منصوبہ بنایا۔
$$$123$$$
برطانیہ حکومت نے بھی اپنے ملک کو ان کے چنگل سے بچانے کیلئے اس منصوبہ کو خوب سراہا اور یہودیوں کی پشت پناہی کرتے ہوئے ان کیلئے قومی وطن کے قیام پر مشتمل ایک اعلامیہ جاری کیا اور ایک سال کے بعد برطانیہ نے فلسطینی خطہ پر قبضہ کرتے ہوئے زمین کا ایک حصہ اسرائیلیوں کے حوالے کر دیا۔بعد ازاں یہودیوں کے لئے فلسطین کی جانب ہجرت کے دروازے کھول دیئے گئے۔
$$$123$$$
جبکہ معصوم فلسطینیوں نے بھی سوچے سمجھے آنے والے مہمانوں کا خیر مقدم کیا۔ان کو کاروبار پر لگایا،انہیں زمینیں دی،ان کی غریب لڑکیوں سے بیاہ کیا یہاں تک کہ اپنے گھروں بلکہ دلوں میں جگہ دی۔انصار مدینہ نے جو کچھ مہاجرین کیلئے کیا فلسطینیوں نے اسرائیلیوں کیلئے وہ سب کیا۔ادھر برطانیہ نے یہودیوں کو فلسطینی زمین پر جائز قبضہ دلانے کیلئے ایک اور قدم آگے بڑھاتے ہوئے اقوام متحدہ کا دروازہ کھٹکھٹایا۔
$$$123$$$
پھر کیا تھا 1947ء کو اقوام متحدہ کی جنرل اسمبلی نے ایک قرار داد منظور کی جس میں فلسطین کو دو حصوں میں تقسیم کیا گیا۔ایک عربی ملک اور دوسرا یہودی ملک۔یہودی کیلئے فلسطینی زمین کا 45 فیصد حصہ اور عرب کیلئے 54 فیصد حصہ،جبکہ القدس کیلئے ایک فیصدی حصہ مقرر کیا گیا۔پھر 1948ء کو صیہونیوں نے ایک یہودی ریاست ”اسرائیل“ کا اعلان کر دیا جو مسلم ممالک کے سینے میں خنجر گھونپنے کے مترادف ہے۔
$$$123$$$
یہی نہیں بلکہ 1967ء کو عرب اور اسرائیل جنگ کے بعد اصل باشندوں کو بے دخل کرکے فلسطین کے 77 فیصد حصہ پر قبضہ جما کر اسرائیل اپنی جڑیں اور مضبوط کر چکا ہے۔تاہم آج کوئی فلسطینیوں کی مدد کیلئے کوئی تیار نہیں،کوئی ان کے حق میں آواز اٹھانے والا نہیں۔ یہاں تک کہ اپنے ہی ملک سے نکالے گئے فلسطینی دربدر ہیں۔اقوام متحدہ سمیت تمام دنیا پر سکوت طاری ہے۔
$$$123$$$
اقوام متحدہ نے مظلوم فلسطینیوں کیلئے بہت ساری قرار دادیں منظور تو ہوئیں،لیکن صیہونی ریاست کے مسلسل انکار اور اقوام عالم کی غیر سنجیدگی کی بناء پر کسی بھی قرار داد عملی طور پر نافذ نہیں ہو سکی۔
$$$123$$$
افسوس ہے مسلم امہ کی بے بسی پر ان کے نفاق کی بدولت قبلہ اول کی آزادی اور فلسطینیوں کو ان کے حقوق دلانے کیلئے کچھ نہ ہو سکا۔حالانکہ ان کو اللہ تعالیٰ نے بے پناہ طاقت بخشی ہے اور تیل کی دولت سمیت سے بے شمار قدرتی وسائل سے مالا مال مسلم ریاستیں اس کے سامنے گھٹنے ٹیکنے پر مجبور ہیں۔
$$$123$$$
مسلم تنظیموں او آئی سی،عرب لیگ کا بھی خاطر خواہ فائدہ آج تک نہیں ہوا۔جب بھی فلسطینیوں پر حملہ ہوتا ہے مسلم حکمران اقوام متحدہ اور مغربی ممالک کے بیانات کا انتظار کرتے ہیں۔اور وہ اسرائیل کو ایک جائز سلطنت کے طور پر ماننے کیلئے تیار ہو گئے۔وہ حضرت عمر رضی اللہ تعالیٰ عنہ محمد بن قاسم اور صلاح الدین ایوبیکی تابندہ تاریخ کو فراموش کر چکے ہیں۔
$$$123$$$
مسئلہ یہ نہیں کہ اسرائیل کے پاس ایٹمی ہتھیار ہیں اور وہ اپنی فوج کی طاقت سے مسجد اقصیٰ پر قبضہ کر چکا ہے اور 57 مسلم ممالک مل کر بھی ایک یہودی مملکت اسرائیل کے ہاتھوں بیت المقدس کو آزاد نہیں کرا سکے اور اہل فلسطین کو ان کے جائز حقوق نہیں دلا سکے۔آج تقریباً ڈیڑھ ارب سے زائد مسلمان اور 57 مسلم ممالک کے حکمران ہاتھ پر ہاتھ دھرے اس بات کے انتظار میں ہیں کہ ابابیلیں آکر نوے لاکھ یہودیوں کا خاتمہ کریں گی؟۔
$$$123$$$
پاکستان میں آج کل پانی کا سنگین بحران جاری ہے اور تمام صوبوں کو زراعت اور آبپاشی کیلئے گزشتہ چند برس کی طرح اس مرتبہ بھی 25 سے 30 فیصد تک پانی کی شدید کمی کا سامنا کرنا پڑ رہا ہے لیکن بعض حلقوں کی جانب سے پورے شدومد کے ساتھ یہ دعویٰ کیا جا رہا ہے کہ صوبہ سندھ کو سب سے زیادہ یعنی کم و بیش 18 سے 22 فیصد تک نہری پانی کم دستیاب ہو رہا ہے جبکہ ماہرین زراعت کی جانب سے اندیشہ ظاہر کیا جا رہا ہے کہ اگر پری مون سون بارشوں کا آغاز بروقت نہ ہو سکا تو ہر گزرتے دن کے ساتھ پانی کی اس کمی میں مزید اضافہ بھی ہو سکتا ہے۔
$$$123$$$
یاد رہے کہ مئی میں چونکہ پاکستان بھر میں گرمی کی شدت میں خاطر خواہ اضافہ ہو جاتا ہے لہٰذا دریاؤں میں پانی کم ہونے کی وجہ سے ڈیموں میں موجود پانی کے ذخیرہ میں بھی تیزی کے ساتھ کمی واقع ہونا شروع ہو جاتی ہے نیز جو پانی ڈیم سے نہروں کو فراہم کیا جاتا ہے اس کا بھی بڑا حصہ سورج کی تیز تپش کے باعث بخارات بن اڑ جاتا ہے اور دور،دراز کے زرعی علاقوں میں پانی کا بہاؤ انتہائی سست ہو جاتا ہے چونکہ یہ ایام ہمارے ملک میں خریف کی فصلوں کے کاشت کے ہوتے ہیں اور پنجاب میں کپاس کی کاشت جبکہ سندھ میں چاول کی بوائی کی جا رہی ہوتی ہے لہٰذا سندھ اور پنجاب کو دیگر صوبوں کی بہ نسبت آبپاشی کے لئے زیادہ پانی درکار ہوتا ہے مگر چونکہ گزشتہ 40 برس میں ان ہی دونوں صوبوں پر حکمرانی کرنے والی سیاسی جماعتیں ملک میں ڈیم بنانے کی بڑی شدت کے ساتھ مخالفت کرتی رہی ہیں اس لئے ملک بھر میں پانی ذخیرہ کرنے کیلئے ایک بھی ڈیم نہیں بنایا جا سکا اور اب صورتحال یہاں تک جا پہنچی ہے کہ پانی کا وافر ذخیرہ نہ ہونے کی وجہ سے ارسا کیلئے ہر صوبہ کیلئے مختص پانی میں سے کٹوتی کرنا ناگزیر ہو جاتا ہے سادہ الفاظ میں یوں سمجھ لیجئے کہ ہر صوبہ کو پانی کی کم فراہمی سراسر انتظامی مجبوری اور تکنیکی مسئلہ ہے مگر آپ داد دیں کہ پیپلز پارٹی کو جس نے پانی پر احتجاجی تحریک شروع کرکے اس خالص تکنیکی اور انتظامی مسئلہ کو بھی کمال مہارت سے ایک سیاسی تنازعہ بنا کر تحریک انصاف کی وفاقی حکومت پر پانی کی کمی ساری ذمہ داری ڈال دی ہے۔
$$$123$$$
پیپلز پارٹی کی جانب سے پانی کے بحران پر احتجاج کے ذریعے وسیع پیمانے پر پاکستانی عوام میں یہ تاثر پھیلایا جا رہا ہے کہ وزیراعظم پاکستان عمران خان کی حکومت بطور خاص پانی کے ہتھیار کو صوبہ سندھ کے خلاف ”سیاسی انتقام“ کیلئے استعمال کر رہی ہے حالانکہ حقیقت یہ ہے کہ آبپاشی کے پانی کی ملک گیر تقسیم کیلئے برس پہلے اتفاق رائے سے ایک فارمولا طے پا چکا ہے جس کے مطابق ہی ارسا کی جانب سے تمام صوبوں کی نہروں کو ڈیمز سے پانی جاری کیا جاتا ہے،واضح رہے کہ 1991ء میں جب عمران خان کی حکومت تو ایک طرف ان کی سیاسی جماعت تحریک انصاف کا بھی پاکستان کے سیاسی افق پر کوئی نام و نشان نہیں تھا اس وقت چاروں صوبوں نے پانی کی تقسیم کا ایک معاہدہ کیا تھا جس میں ہر صوبہ کا حصہ ہر موسم میں اس کی زرعی ضرورت کے مطابق مقرر کر دیا گیا تھا،حیران کن طور پر پانی کے اس معاہدہ کو ممکن بنانے کے لئے بھی پنجاب نے جھگڑا ختم کرنے کی خاطر اپنے حصہ سے کم پانی پر اتفاق کیا تھا اور آج تک اسی معاہدہ کے مطابق صوبوں کو پانی مہیا کیا جاتا ہے جس کیلئے پانی کی تقسیم کا ذمہ دار ایک خود مختار ادارہ موجود ہے جس کے فیصلوں پر تنہا وفاقی حکومت یا کسی ایک صوبہ کی حکومت کا ذرہ برابر بھی کوئی انتظامی عمل دخل نہیں ہے اس لئے ہم یقین سے کہہ سکتے ہیں پاکستان کی تاریخ میں پنجاب نے کبھی بھی سندھ کے حصے کا پانی نہیں روکا چہ جائکہ تحریک انصاف کی وفاقی حکومت سندھ کے پانی میں ”انتظامی ڈنڈی“ یا ”سیاسی ڈنڈا“ مارنے کی کوشش کرے دلچسپ بات یہ ہے کہ چونکہ سندھ میں کپاس کی کاشت پنجاب سے پہلے شروع کی جاتی ہے اس لئے گزشتہ چند ماہ سے صوبہ سندھ کو پنجاب سے زیادہ پانی زراعت کیلئے فراہم کیا جا رہا تھا۔
$$$123$$$
ارسا کے سرکاری اعداد و شمار کے مطابق سندھ کو دریائے جہلم پر منگلا ڈیم سے بھی 7 لاکھ ایکڑ فٹ پانی دیا گیا نیز سندھ نے بلوچستان کے حصہ کا پانی بھی خود استعمال کر لیا اس لحاظ سے سندھ کو اب تک اپنے حصہ سے صرف 4 فیصد کم پانی ملا ہے جبکہ اس کے مقابلہ میں پنجاب کو اسی مدت میں اس کے حصہ سے 16 فیصد کم پانی فراہم کیا گیا مگر پنجاب حکومت،پنجاب کی سیاسی جماعتیں یا پنجاب کے کاشتکاروں نے پانی کی اس اضافی کمی پر کوئی صدائے احتجاج بلند نہیں کی کیونکہ شاید ان کے علم میں ہے کہ پانی کی کم یا زیادہ تقسیم مکمل طور پر ایک انتظامی معاملہ ہے جس کا تمام تر انحصار پانی کی ڈیمز میں دستیابی سے مشروط ہے تاکہ سیاست بازی پر لیکن جب گزشتہ چند ہفتوں سے جنوبی پنجاب میں کپاس کی فصل کاشت کرنے کیلئے درکار پانی دینے کی خاطر صوبہ سندھ کے نہری پانی میں معمولی کمی کی گئی تو بلا سوچے سمجھے ہی پیپلز پارٹی کی جانب سے پانی پر سیاست کے ایک نئے دور کا آغاز کر دیا گیا۔
$$$123$$$
ارسا کے مطابق دیگر صوبوں کے مقابلے میں صوبہ سندھ میں دریائی پانی کا سب سے زیادہ یعنی 39 فیصد تک ضیاع ہوتا ہے یہ سارا پانی زمین میں جذب ہو کر یا بخارات میں تبدیل ہو کر ضائع نہیں ہوتا بلکہ اس کا کچھ بڑا حصہ جاگیرداروں کے رقبے کاشت کرنے کی غرض سے چوری کیا جاتا ہے نیز سندھ میں اب تک آبپاشی کے فرسودہ طریقے رائج ہیں اور کھیتوں میں ایک ہی ہلے میں پانی کا سیلاب چھوڑ دیا جاتا ہے جس سے پانی استعمال کم اور ضائع زیادہ ہوتا ہے۔
$$$123$$$
ارسا کے مطابق سندھ کے کسان ایک ایکٹر زمین کی کاشتکاری کیلئے 4 فٹ پانی استعمال کرتے ہیں جبکہ پنجاب کے کاشتکار ایک ایکٹر زمین کے لئے تقریباً 2 فٹ پانی استعمال کرتے ہیں۔پنجاب میں زیر کاشت رقبہ سندھ کی نسبت دو گنا ہے لیکن اس کے باوجود اس کو ڈیم کے پانی سے صرف 20 فیصد پانی زائد ملتا ہے۔
$$$123$$$
سندھ میں پانی کی کمی سے زیادہ بڑا مسئلہ کاشتکاری کے طریقوں میں بہتری اور ترقی لانے کا ہے علاوہ ازیں جہاں ایک طرف عوام کے لئے ضروری ہے کہ وہ پانی احتیاط سے استعمال کریں وہاں حکومت کا بھی فرض ہے کہ مستقبل میں پانی کے کسی بھی بحران سے بچنے کے لئے نئے ڈیمز بہرصورت تعمیر کرے اچھی بات یہ ہے کہ موجودہ حکومت اپنی پیشرو سابقہ حکومتوں کے برعکس ملک میں نئے ڈیمز بنانے کے حوالے سے کافی پرعزم دکھائی دیتی ہے اور وزیراعظم پاکستان عمران خان نے بھی 2028ء تک ملک میں مہمند اور بھاشا ڈیم سمیت 10 ڈیم مکمل کر لینے کا عزم ظاہر کیا ہے۔
$$$123$$$
عمران خان کا یہ کہنا بالکل درست ہے کہ ”پاکستان میں ڈیم تو 50 برس پہلے ہی بن جانے چاہئیں تھے اور اس وقت ملک میں تربیلا اور منگلا ڈیم جیسے کئی ڈیمز موجود ہوتے تو ملک کو پانی کے سنگین بحران کا سامنا ہی نہ ہوتا”بہرحال دیر آید،درست آید کے مصداق ماضی کا ماتم کرنے کے بجائے بھاشا ڈیم اور مہمند ڈیم پر کام کی رفتار کو تیز کیا جائے اور کالا باغ ڈیم کی تعمیر پر تمام صوبوں کے تحفظات دور کرکے انہیں اتفاق رائے پر آمادہ کرنے کی مخلصانہ سیاسی کوششوں کی طرف قدم بڑھائے جائیں تاکہ پانی کی دستیابی کے حوالے سے ہم اپنے مستقبل کو محفوظ بنا سکیں۔
$$$123$$$
”پاک ہے پاکیزہ ہے وہ ذات جو اپنے بندے کو راتوں رات مسجد حرام سے مسجد اقصیٰ لے گئی جس کے گرد ہم نے برکتیں رکھی ہیں تاکہ اپنی نشانیوں کی سیر کروائیں اور بے شک وہ سننے والا اور دیکھنے والا ہے“۔(سورة اسراء آیت نمبر 1 )۔سرزمین فلسطین انبیاء کی سرزمین کہلاتی ہے۔
$$$123$$$
بیشتر مذاہب کے انبیاء کی پیدائش اسی سرزمین پر ہوئی ،اس لئے یہ زمین تمام الہامی مذاہب کے ماننے والوں کے لئے متبرک ہے۔بیت المقدس،القدس،یروشلم،شہر تو ایک ہے مگر نام کئی ہیں۔اس شہر میں موجود مسجد اقصی وہ مسجد ہے،جو اللہ کے پیغمبر حضرت سلیمان علیہ السلام نے جنات سے تعمیر کرائی تھی۔ہمارے آقا حضرت محمد مصطفی صلی اللہ علیہ وسلم شب معراج کو اسی مسجد میں تشریف لے گئے ،یوں اس مسجد کا ذکر قرآن مجید میں بھی آیا ہے۔
$$$123$$$
ہر سال ماہ رمضان میں جمعتہ الوداع کو ‘فلسطینیوں سے اظہار یک جہتی اور قبلہ اول کی اسرائیل سے بازیابی کے عزم کا اعادہ کے لئے ”یوم القدس“ سال منایا جاتا ہے۔جسے فارسی میں”روز جھانی قدس“ بھی کہا جاتا ہے۔
$$$123$$$
7 اگست 1979ء میں ایران کے رہبر اعلیٰ آیت اللہ علی خامنہ ای کا رمضان المبارک کے آخری جمعہ کو ’یوم القدس‘ کے نام سے موسوم کرنے کا مقصد امت مسلمہ کے نزدیک مسئلہ فلسطین کو زندہ جاوید بنانا تھا۔
$$$123$$$
دراصل اس دن کا مقصد فلسطینی عوام پر قابض اسرائیلی فوج کی بربریت و درندگی کے حوالے سے اقوام متحدہ سمیت حقوق انسانی کے علمبردار اداروں و ملکوں کے ضمیر کو جگانے کی کوشش کی جاتی ہے۔جمعتہ الوداع سے ہی غاصب صہیونی افواج کی دہشت گردی میں خوفناک حد تک اضافہ ہو چکا ہے۔مسجد اقصیٰ آج مسلمانوں کو پکار رہی ہے۔او آئی سی سمیت دیگر مسلم تنظیموں کی خاموشی لمحہ،فکریہ ہے غزہ کے مظلوم فلسطینیوں پر وحشیانہ،بمباری جاری ہے،بچے شہید کئے جا رہے ہیں،نوجوان ہاتھوں میں سنگ اٹھائے دہشت گرد اسرائیلی فوج سے نبرد آزما ہیں۔
$$$123$$$
اس میں کوئی دورائے نہیں کہ کشمیر اور فلسطین کے مظلوموں کی حمایت بانی پاکستان قائداعظم محمد علی جناح کے موقف کی تجدید ہے۔افسوس !آج مسلم امہ کے نفاق،عرب اسرائیل امن معاہدہ،سنچری ڈیل،شام کی خانہ جنگی،ایران،سعودیہ کشیدگی نے فلسطین کی جدوجہد آزادی کو شدید نقصان پہنچایا۔
$$$123$$$
1945ء میں فلسطینیوں کے حقوق کی حفاظت کے لئے قائم کردہ عرب لیگ اور Palestinian liberation organization(PLO) کا کردار بھی مایوس کن ہی رہا۔
$$$123$$$
تاریخ پر نظر دوڑائیں تو پتہ چلتا ہے دوسری جنگ عظیم کے بعد 1948ء میں پہلی بار مغربی و استعماری طاقتوں کے بل بوتے پر اسرائیلی ریاست نقشے پر ابھری،حالانکہ ”Zionism“ صہیونی تحریک نے فلسطین میں ناجائز ریاست کے قیام کی کوششیں 1800ء سے ہی شروع کر رکھی تھیں اس وقت وہاں صرف 5 فیصد یہودی آباد تھے۔جس کا ذکر Zariani abduRahman کی کتاب "Hitler and wandering jew"1948ء میں کیا گیا ہے۔
$$$123$$$
1897ء میں سوئٹزر لینڈ کے شہر پال میں یہودیوں کی ایک منعقدہ کانفرنس میں یہودیوں نے فلسطین کو ”اپنا وطن“ بنانے کی قرار داد منظور کی تھی۔تھیوڈو ہرتزل کی”یہودی مملکت“ نامی کتاب میں موجود صہیونی ریاست کے نقشے میں ناجائز مملکت کی حدود میں سارا فلسطین پورا اردن تمام شام و لبنان عراق کویت کے بیشتر علاقے اور سعودی عرب کا بھی بڑا حصہ شامل کئے گئے ہیں اور پھر یہ حدود مدینہ منورہ تک وسیع کر دی جائیں گی۔
$$$123$$$
مصر سے صحرائے سینا قاہرہ اور سکندریہ اسرائیل کا حصہ ہونگے۔اور یہ عبارت ”اے اسرائیل تیری سرحدیں دریائے فرات سے دریائے نیل تک ہیں“۔
$$$123$$$
اسرائیلی پارلیمنٹ کی پیشانی پر بھی کنندہ ہے جسے عملی جامہ پہنانے کے لئے وہ ہر دم کوشاں رہتے ہیں۔تھیوڈو ہرتزل کی صہیونی تحریک کا اصل مقصد یہی تھا کہ فلسطین پر دوبارہ قبضہ کیا جائے ہیکل سلیمانی کی تعمیر کی جا سکے۔
$$$123$$$
فلسطین دنیا کا بدنصیب ترین علاقہ ہے جو جنگ عظیم اول سے برطانیہ اور اس کے اتحادیوں کی سامراجیت کا سب سے زیادہ شکار ہوا۔فلسطینی عوام گزشتہ 73 سالوں سے سامراجیت اور صہیونیوں کے سامنے مزاحمت کرتے چلے آرہے ہیں،فلسطین کو دنیا کی سب سے بڑی جیل بنا دیا گیا ہے،انسانیت سوز تشدد اور فلسطینی شہریوں کو ان کے گھروں سے بے دخل کرنا درندہ صفت صہیونی افواج نے معمول بنا رکھا ہے،اسرائیل غاصب فوج کے ہاتھوں مظلوم فلسطینیوں کا قتل عام ایک نہ ختم ہونے والے سلسلے کی شکل اختیار کر چکا ہے۔
$$$123$$$
فلسطینیوں میں سے جذبہ حریت کو کچلنے کے لئے ہر جائز و ناجائز ہتھکنڈے استعمال کئے جا رہے ہیں۔حاملہ خواتین کا قتل،خاص طور پر نوزائیدہ بچوں کو موت کے گھاٹ اتارنا انسانی حقوق کے عالمی علمبرداروں کے منہ پر طمانچہ کے مترادف ہے۔فلسطینی نیشنل اتھارٹی منسٹری آف کی رپورٹ کے مطابق صہیونی افواج کی بربریت و درندگی سے اسرائیلی جیلوں میں قید فلسطینیوں مہلک امراض میں مبتلا ہو چکے ہیں جن میں سینکڑوں قیدیوں کو فوری آپریشن و علا ج کی ضرورت ہے۔
$$$123$$$
اسرائیل حقوق انسانی کی پامالی کرکے حقوق انسانی کے عالمی منشور کے آرٹیکلز 5 اور 9 کی مسلسل خلاف ورزی کا مرتکب ہو رہا ہے۔نہ صرف صہیونی زندانوں میں محصور مظلوم فلسطینیوں بلکہ ان کے عزیز و اقارب کو بھی شدید ذہنی ٹارچر اور دباؤ ڈالا جاتا ہے۔سینکڑوں فلسطینی نابالغ بچے بھی ناکردہ گناہوں کی سزا بھگتنے پر مجبور ہیں۔
$$$123$$$
واشنگٹن اور ماسکو کے درمیان کشیدگی کی یوں تو کئی ٹھوس وجوہات ہیں مگر اب چند برس سے ایک بڑا جواز یہ بھی پیدا ہو چکا ہے کہ اس نے امریکی صدارتی انتخابات میں مداخلت کرکے ٹرمپ کو دوبارہ صدر منتخب کرانے کی کوشش کی۔2016ء میں بھی انتخابی عمل میں ہیکنگ کا الزام عائد کرتے ہوئے 35 روسی سفارتکاروں کو جبکہ 2020ء میں متعدد روسی کمپنیوں اور افراد پر پابندیاں عائد کرتے ہوئے 10 سفارتکاروں اور انٹیلی جنس سروسز کے نمائندوں کو ملک چھوڑنے کا حکم دیا تھا۔
$$$123$$$
امریکہ نے ایک ایسے نازک حالات میں کہ جب عراق کے بعد افغانستان میں وہ شدید مسائل کی لپیٹ میں ہے روس اور چین کے خلاف ایک ساتھ دو محاذ کھول رکھے ہیں۔جوبائیڈن کا اپنے روسی ہم منصب کو قاتل قرار دے کر سنگین نتائج کی دھمکیاں دینا یقینا کسی بڑے خطرے سے خالی نہیں لیکن پیوٹن نے درپردہ اسٹریٹجی کیسی بھی ہو جواب میں دھیما لہجہ اختیار کرکے ایک بڑے لیڈر ہونے کا ثبوت دیا ہے۔
$$$123$$$
روس نے امریکہ کو کئی محاذوں پر اس انداز سے چیلنج کیا ہوا ہے کہ اس کو گاہے بگاہے اپنی پالیسیاں تبدیل کرنا پڑ رہی ہیں۔شام اس کی سب سے بڑی مثال ہے کہ بشارالاسد کی حکومت کے خاتمہ کی تمام کوششیں ناکام بنا دی گئیں اور روسی قیادت نے افغانستان کے محاذ پر بھی سیاسی طاقت کا زور دکھانا شروع کر دیا ہے۔2 عشروں میں چین کا بڑی طاقت بن کر ابھرنا بھی امریکہ کیلئے درد سر بنا ہوا ہے۔
$$$123$$$
ٹرمپ کے دور اقتدار میں دنیا بھر کے ساتھ ساتھ واشنگٹن کے تعلقات میں واضح تبدیلی دیکھنے کو ملی۔بھارت ایک طویل عرصے سے امریکہ کا اہم پارٹنر رہا ہے مجموعی طور پر ان تعلقات میں تبدیلی کا امکان نہیں کیونکہ چین کے اثر و رسوخ کو روکنے اور عالمی دہشت گردی کے خلاف جنگ میں امریکہ کی ”انڈو پیسیفک حکمت عملی“ کے لحاظ سے جنوبی ایشیاء کی سب سے زیادہ آبادی والا ملک ہی اہم اتحادی رہے گا لیکن اس کے باوجود نریندر مودی کو جوبائیڈن سے زیادہ سرد مہری کا سامنا کرنا پڑ سکتا ہے۔
$$$123$$$
بھارت اور مقبوضہ کشمیر میں اقلیتوں خاص کر مسلمانوں سے امتیازی سلوک روا رکھتے ہوئے انسانی حقوق کی پامالی اور نیشنل رجسٹر آف سٹینرنز (این آر سی)،شہریت کے متنازعہ قانون (سی اے اے) اور مودی کی دیگر متنازعہ اندرونی پالیسیوں پر سابق امریکی صدر نے کبھی بھی تنقید کرنے کی ضرورت محسوس نہیں کی لہٰذا اب آنے والے دنوں میں ذاتی تعلقات میں کچھ مشکلات بھی پیش آسکتی ہیں جس کی بڑی وجہ یہی ہے کہ جوبائیڈن کی انتخابی مہم کی ویب سائٹ پر کشمیریوں کے حقوق کی بحالی کا مطالبہ بھی کیا گیا تھا۔
$$$123$$$
نائن الیون کے بعد امریکہ اور اس کے اتحادیوں نے دہشت گردی کیخلاف جو نام نہاد جنگ شروع کی اس نے آج پورے خطے کو اپنی لپیٹ میں لے لیا ہے۔جوبائیڈن انتظامیہ کی جارحانہ پالیسیوں،چین اور روس کیخلاف امریکہ کی اپنے اتحادیوں کے ساتھ مل کر نئی صف بندی سے ایک بات واضح ہو چکی ہے کہ عالمی طاقتوں واشنگٹن اور ماسکو کے درمیان ان دنوں پائی جانے والی شدید کشیدگی سے تیسری عالمی جنگ کے جو بادل منڈلا رہے ہیں اس سے دنیا کا کوئی بھی ملک محفوظ دکھائی نہیں دے رہا۔
$$$123$$$
امریکہ اس امر کا برملا اعتراف کر رہا ہے کہ روس اور چین نے اپنے طاقتور پنجوں میں اسے دبوچ لیا ہے کیونکہ اب دنیا کی پالیسی میکنگ میں مشرقی ممالک اور نئے مشرقی بلاک طاقتور کردار ادا کر سکیں گے یہی وجہ ہے کہ ان ممالک کے دنیا میں بڑھتے اثر و رسوخ کیخلاف ایک جامع جنگی حکمت عملی تیار کرنے کا منصوبہ بنایا جا رہا ہے، بحیرئہ اسود میں جنگی بحری جہازوں کا صف آراء ہونا اسی سلسلے کی ایک کڑی ہے۔
$$$123$$$
واشنگٹن نے اب جاپان،جنوبی کوریا،بھارت،آسٹریلیا اور دیگر اتحادی ممالک پر مشتمل ایک ”کواڈ“ نامی گروپ بھی تشکیل دیا ہے تاکہ حریف ممالک کی بڑھتی ہوئی صلاحیتوں پر مکمل کنٹرول کیا جا سکے۔جوبائیڈن اس بات سے خائف ہیں کہ چین پوری ریاستی طاقت سے اپنے اثر و نفوذ کو وسعت دے کر امریکہ اور اس کے اتحادیوں، شراکت داروں کے تعلقات میں دراڑیں ڈال رہا ہے۔
$$$123$$$
بیجنگ ایک طرف تائیوان جبکہ دوسری طرف روس یو کرائن کو دبوچنے کے چکر میں ہے۔اس میں بھی کوئی دورائے نہیں ہیں کہ دونوں ممالک کسی بھی ایٹمی حملے کا بھرپور جواب دینے کے لئے خود کو ایٹمی میزائیلوں سے لیس کر رہے ہیں،چین تو خلا میں اپنی موجودگی کو یقینی بنانے کا کوئی بھی موقع ہاتھ سے نہیں جانے دے رہا۔
$$$123$$$
مغربی ممالک کے ہاتھوں ایشیائی اور افریقی ممالک کی عوام کا استحصال صدیوں سے جاری ہے کیونکہ عالمی افق پر اقتدار کے حصول کیلئے نت نئے حربے استعمال کئے جا رہے ہیں۔
$$$123$$$
امریکہ اپنے مفادات کے تحفظ کے لئے اتحادیوں کی مدد سے شطرنج کی بساط ایسے بچھا رہا ہے کہ دنیا اس کی بانہوں میں ایک مرتبہ پھر سے سمٹ کر آجائے لیکن طاقت کے حصول کی جنگ اور سائبر سپیس میں لاحق خطرات کی وجہ سے حالات اب دہشت گردی سے بھی گھمبیر صورت اختیار کر چکے ہیں۔یورپ کے چند علاقوں میں سفید فام بالادستی کے حامی گروپوں سے لاحق خطرات اب داعش اور القاعدہ کو بھی پیچھے چھوڑ گئے ہیں۔
$$$123$$$
آسٹریلیا،جرمنی،ناروے اور برطانیہ سمجھتے ہیں کہ سفید فام نسل پرستانہ خیالات رکھنے والے شدت پسند جن میں نیو نازی گروپ بھی شامل ہیں تیزی سے طاقت پکڑ کر سب سے بڑا دہشت گرد خطرہ بنتے جا رہے ہیں۔ امریکہ کو بھی سب سے بڑا خطرہ اندرون ملک پروان چڑھنے والے گروپوں سے ہے۔خطے میں خانہ جنگی اور پرتشدد تنازعات کے باعث جیسے جیسے کشیدگی میں اضافہ ہوتا جا رہا ہے ویسے ویسے عالمی ایٹمی جنگ کے خطرات بھی مسلسل بڑھتے جا رہے ہیں۔
$$$123$$$
امریکہ کو اگرچہ سپر پاور کی حیثیت سے دنیا بھر کے ممالک پر برتری حاصل ہے لیکن اس کے باوجود وہ عالمی افق پر اقتدار کی گرفت کو مزید مضبوط کرنے کیلئے اتحادی ممالک کو جدید ٹیکنالوجی اور امداد فراہم کرکے اپنے عزائم کی تکمیل کیلئے سر گراداں ہے لیکن قدرت کا یہ قانون ہے کہ ہر عروج کو زوال ہے یہی وجہ ہے کہ آج روس اور چین نے معاشی،دفاعی اور دیگر میدانوں میں اس کو ہر طرح سے چیلنج کیا ہوا ہے۔
$$$123$$$
ایک تو ایران اور چین جو کہ اب عظیم تر جنوبی ایشیاء کا حصہ بن گئے ہیں اور دوسرا یورپ کے چھوٹے مگر پرامن اور خوبصورت ممالک جن کو روس کے خوف سے یرغمال بنایا گیا تھا اب وہ امریکی سحر سے نکل کر اپنے ممالک سے ایسے ایٹمی اسلحہ کو ہٹانے کے خواہشمند ہیں۔
$$$123$$$
افغانستان پر قبضے کے بعد سوویت یونین کی معیشت بری طرح تباہ ہوئی اور وہ کئی حصوں میں بٹ گیا۔
$$$123$$$
امریکہ بھی ان دنوں کچھ ایسی ہی صورتحال سے دو چار ہے کیونکہ اس نے نہ جیتی جانے والی جنگ پر اربوں ڈالرز جھونک دئیے لہٰذا اب شدید معاشی بحران کا شکار ہونے کے بعد افغانستان سے راہ فرار کے بہانے ڈھونڈے جا رہے ہیں۔کیا جوبائیڈن کی قیادت میں امریکہ تاریخ کے بدترین بحران سے نکل پائے گا؟،کیا جن نئی معاشی پالیسیوں کا وعدہ کیا گیا ہے اس سے تمام امریکی مستفید ہو پائیں گے؟،کیا امریکہ ماسکو اور بیجنگ کی عالمی افق پر بڑھتی ہوئی مقبولیت کے آگے بند باندھ سکے گا؟،یہ چند ایسے سوالات ہیں جن کا جواب یقینا آنے والا وقت ہی بتائے گا لیکن یہ ایک اٹل حقیقت ہے کہ دہشت گردی کیخلاف سابقہ پالیسیاں جاری رہیں تو اس کے بھی نتائج ماضی کی طرح بھیانک ہی نکلیں گے۔
$$$123$$$
چین نے اپنے اتحادی ممالک بالخصوص روس سے مل کر عسکری محاذ پر الجھنے کے بجائے امریکہ کے اقتصادی غبارے سے ہوا نکالنے کی ٹھانی ہوئی ہے نیا ایشیائی بینک بنا کر عالمی مالیاتی اداروں کی اجارہ داری ختم کرنے کے لئے جو مثبت قدم اٹھایا گیا وہ اس کا بین ثبوت ہے۔
$$$123$$$
امریکہ نے اس نئے بینک کے قیام پر اپنے محتاط رد عمل کا اظہار کیا تھا لیکن وقت گزرنے کے ساتھ ساتھ اس کے لب ولہجے میں دن بدن کرختگی ظاہر ہوتی جا رہی ہے۔
$$$123$$$
ماسکو کا اپنے سفارتکاروں کی ملک بدری کے بعد امریکہ کو بلیک لسٹ کرتے ہوئے غیر دوستانہ ممالک کی فہرست میں شامل کرنا کسی بڑے خطرے سے خالی نہیں کیونکہ پیوٹن نے حال ہی میں جس فرمان پر دستخط کئے ہیں اس کے مطابق جن ممالک کو ”غیر دوست“ ممالک قرار دیا گیا ہے وہ روسی شہریوں کو اپنے سفارتی اور قونصلرانہ مشن میں کام کرنے کے لئے ملازمت پر نہیں رکھ پائیں گے۔
$$$123$$$
اس میں کوئی شک و شبے کی گنجائش نہیں ہے کہ امریکہ،روس اور چین کے مستحکم تعلقات پوری دنیا کے مفاد میں ہے لہٰذا ضرورت اب اس امر کی ہے کہ جوبائیڈن انتظامیہ ان ممالک کے ساتھ اپنے تعلقات کو مثبت انداز میں دیکھتے ہوئے انہیں برقرار رکھنے کی پالیسیوں پر عمل کرے، یہاں یہ بات بھی ذہن نشین رکھی جائے کہ اختلافات کو ایک حد میں رکھنا واشنگٹن،ماسکو اور بیجنگ ہی نہیں بلکہ دنیا بھر کے ممالک کی ترقی و خوشحالی اور قیام امن کے لئے ناگزیر ہو چکا ہے ایسے میں سرد جنگ کی دقیانوسی ذہینت کو ترک کرکے مشترکہ اہداف حاصل کرنے کے لئے مشترکہ کو ششیں نہ کی گئیں تو قیام امن کے لئے دی گئی قربانیوں کو زائل ہونے سے کوئی نہیں بچا سکے گا۔
$$$123$$$
فلسطین میں غیر قانونی یہودی بستیوں کی تعمیر قیام امن کی راہ میں بڑی رکاوٹ بنی ہوئی ہے کیونکہ دنیا کے نقشے پر مسلمانوں کے قلب میں واقعہ ناجائز صہیونی ریاست کا اعلان ہونے کے بعد سے اب تک سینکڑوں منصوبے بنائے جا چکے ہیں۔تسلط و طاقت کے فلسفہ پر قائم اسرائیل کے ظلم و جور اور سفاکیت و بربریت کا سلسلہ ہر آنے والے دن کے ساتھ دراز تر ہوتا جا رہا ہے۔
$$$123$$$
20 ویں صدی کے اوائل میں فلسطین کی جغرافیائی اہمیت کے پیش نظر اسے اپنے قبضہ میں لینے کا جو پروگرام ترتیب دیا گیا تھا آج وہ عملی شکل اختیار کر چکا ہے۔یہود و ہنود کی ہٹ دھرمی کی وجہ سے ناصرف مسئلہ فلسطین اور کشمیر ہنوز حل طلب ہے بلکہ پورے مشرق وسطیٰ اور ایشیاء میں بدامنی کی لہر میں روز بروز اضافہ ہو رہا ہے لیکن اس کے باوجود اقوام متحدہ کی طرف سے نیتن یاہو کی توسیع پسندانہ پالیسیوں کی روک تھام کے لئے ٹھوس اقدامات نہ کرنا لمحہ فکریہ سے کم نہیں ہے یہاں سب سے بڑھ کر ستم ظریفی یہ بھی ہے کہ ان ظالمانہ اقدامات پر اسرائیل کی حمایت جاری رکھنے کے اعلانات بھی سامنے آرہے ہیں۔
$$$123$$$
صہیونی حکومت کے جنگی جرائم نے غزہ میں قیامت صغریٰ بپا کی ہوئی ہے۔ماہ صیام کی مقدس ساعتوں اور عید الفطر کے روز بھی اسرائیلی دہشت گردانہ حملوں میں کمی دیکھنے کو نہیں ملی۔
$$$123$$$
امریکی آشیرباد پر ہونے والی اس تباہ و بربادی میں جہاں ہزاروں زخموں سے چور ہیں وہیں 50 سے زائد بچوں سمیت شہدا کی تعداد تقریباً 200 سے تجاوز کر چکی ہے۔سابق امریکی صدر ٹرمپ کے دور حکومت میں ”ابراہیمی معاہدوں“کے تحت یو اے ای اور بحرین کے اسرائیل کے ساتھ تعلقات کو معمول پر لانے کے لئے جن منصوبوں کو بڑی گرمجوشی سے حتمی شکل دی گئی ان کے نتیجے میں کئی دیگر عرب ریاستوں نے ناصرف اسرائیل سے اپنے تعلقات کو باقاعدہ تسلیم کرنا شروع کیا بلکہ سکیورٹی اور انٹیلی جنس سمیت بہت سے دوسرے شعبوں میں باہمی تعاون کے ایسے منصوبوں کو عملی شکل دینا شروع کر دی جن کی مثال ماضی میں کہیں دکھائی نہیں دیتی لیکن اب حالیہ اسرائیل اور فلسطین کے درمیان بگڑتی صورتحال ان ممالک خاص طور پر متحدہ عرب امارات کے لئے شرمندگی کا باعث بن چکی ہے جنہوں نے صہیونیوں سے اپنے تعلقات کو معمول پر لانے میں بڑی سرعت کا مظاہرہ کیا تھا کیونکہ یہ خود کو نہاہت ہی اہم مشکل مقام پر کھڑا پا رہے ہیں۔
$$$123$$$
اس میں کوئی دورائے نہیں ہیں کہ عرب ریاستوں کو اسرائیل کے ساتھ اپنے تعلقات کو معمول پر لانے کیلئے آنے والے دنوں میں بدامنی کی صورت میں بڑی بھارت قیمت چکانا ہو گی یہی وجہ ہے کہ متحدہ عرب امارات”ابراہیمی معاہدے“سے باہر ہو جائے گا اور اس حوالے سے غورو خوض بھی کیا جا رہا ہے۔
$$$123$$$
سرزمین فلسطین میں صہیونی ریاست کی ہٹ دھرمی کی وجہ سے مشرق وسطیٰ میں بدامنی کی لہر مزید پھیل رہی ہے۔
$$$123$$$
امریکی حکومت کی سرپرستی میں فلسطینیوں پر ظلم و ستم کے پہاڑ توڑے جا رہے ہیں۔صہیونی فوج کی طرف سے فلسطین میں موجود تمام مقدس مقامات بالخصوص بیت المقدس میں موجود مسلمانوں کے پہلے قبلہ اول مسجد اقصیٰ اور غرب اردن کے شہر الخلیل میں قائم تاریخی جامع مسجد ابراہیمی کی بے حرمتی افسوسناک ہے۔یہودی شرپسندوں نے مساجد میں مسلمانوں کے داخلے پر پابندیاں لگا رکھی ہیں،مسلمانوں کو اذان دینے سے روکا جا رہا ہے،قبرستانوں کی بھی بے حرمتی روز کا معمول بن چکی ہے۔
$$$123$$$
مسجد اقصیٰ کی بنیادوں میں کھدائی کا سلسلہ بھی جاری ہے۔اسرائیلی مظالم کے اعتراف کے باوجود اب تک صرف لفظی مذمت ہی کی گئی ہے جس سے عملی طور پر فلسطینیوں کی کوئی مدد ہوئی ہے نہ ہی کبھی اسرائیل کے حملے رکے ہیں۔او آئی سی،عرب لیگ اور دیگر مسلم ممالک کا مظلوم فلسطینیوں کا ساتھ دینے سے ہچکچاہٹ کا مظاہرہ کرنا بھی افسوسناک امر ہے۔ صہیونی حکومت کے ظالمانہ برتاؤ سے متعلق عالمی برادری کی سستی و کاہلی اور مغرب کی ہمہ گیر حمایت کسی سے ڈھکی چھپی نہیں رہی۔
$$$123$$$
فلسطینیوں کے خلاف اسرائیل اپنی توسیع پسندانہ پالیسیوں کو جاری رکھنے کے سلسلے میں مزید گستاخ بنا ہوا ہے۔یو این او جو فلسطین اور مسئلہ کشمیر کے حل کیلئے اپنی ہی قراردادوں پر عملدرآمد یقینی بنانے میں کبھی سنجیدگی کا مظاہرہ نہیں کر سکی،عراق پر امریکی حملے‘افغانستان کیخلاف نیٹو کارروائی‘ بوسنیا‘چیچنیا‘میانمار جیسے معاملات و مظالم پر اس سے کوئی امید رکھنا یا شکوہ کرنا عبث و بیکار ہی ہے۔
$$$123$$$
فلسطین کے موجودہ حالات کے تناظر میں ضرورت اب اس امر کی ہے کہ نہتے شہریوں کا قتل عام اور یہودی آباد کاری کیلئے بین الاقوامی قوانین کی پامالیاں رکوانے کیلئے موٴثر اقدامات کئے جائیں تاکہ قیام امن کیلئے دی گئی قربانیوں کو زائل ہونے سے بچایا جا سکے۔عالم اسلام کے حکمرانوں کو بھی اب فروعی اختلافات کو بالائے طاق رکھتے ہوئے یہود و ہنود کی سازشوں کو ناکام بنانے کیلئے مشترکہ جدوجہد کرنا ہو گی۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے سب سے بڑے قبرستان میانی صاحب کے جنوبی کونے میں ایک احاطہ ہے جس کے اندر ایک مقبرہ ، چند قبریں اور دو منزلہ مرکزی دروازہ موجود ہے۔ یہ احاطہ گل بیگم باغ کہلاتا ہے۔ لاہور ہی میں اس نام سے ایک کوچہ اور ایک رہائشی علاقہ بھی موسوم ہیں ۔
$$$123$$$
گل بہار یا لاہور کی ملکہ کون تھیں ؟؟
$$$123$$$
گل بہار جن کے نام پر یہ باغ ہے، پنجاب کے حکمران مہاراجہ رنجیت سنگھ کی بیوی تھی جسے وہ امرتسر سے بیاہ کرلاہور لایا تھا۔
$$$123$$$
تاریخ میں انہیں ''ملکہ لاہور'' کے نام سے بھی یاد کیا گیا ہے۔
$$$123$$$
مہاراجہ رنجیت سنگھ اور گل بہار کا آمنا سامنا سب سے پہلے اس وقت ہوا جب گل بہار نے ایک شاہی محفل میں گاتے ہومہاراجہ کو اپنی جانب متوجہ کیا۔ ان کی عمر محض اٹھارہ برس کے قریب تھی اور وہ پیشہ ور رقاصہ اور گائیکہ تھیں۔
$$$123$$$
مہاراجہ اس نو عمر مُغنیہ کی آواز اور خوبصورتی کے سحر میں اس قدر ڈوب گیا کہ جب اسے یہ معلوم چلا کہ یہ مُغنیہ و رقاصہ امرتسر سے ہے تو وہ خود اس سے ملنے گیا اور انہیں محبوبہ بنا کہ رکھنے کی خواہش ظاہر کی۔
$$$123$$$
اقبال قیصر صاحب (محقق و مصنف) کے مطابق
$$$123$$$
''گل بہار ایک مسلم گھرانے سے تعلق رکھتی تھیں اس لیے انھوں نے رنجیت سنگھ کو کہا کہ وہ محبوبہ بن کر نہیں رہ سکتی لیکن انہیں مہاراجہ کی بیوی بننا منظور ہے۔ مہاراجہ رنجیت سنگھ اس قدر جذباتی ہوئے کہ انھوں نے یہ پیشکش قبول کر لی اور پنجاب کے مہاراجہ نے گل بہار کے گھر والوں سے باقاعدہ طور پر ان کا ہاتھ مانگا۔
$$$123$$$
سکھ مذہب کے بڑوں نے اس بات پر بہت شور مچایا اور غم و غصے کا اظہار کیا کہ آخر کو مہاراجہ ایک سکھ تھا اور گل بہار مسلمان، لیکن اس نے کسی کی نہ سنی۔ نتیجتاً مہاراجا کو اکال تخت (امرتسر میں واقع سکھوں کی مقدس عبادت گاہ جسے سکھ مذہب میں زمین پر خالصہ کی اعلٰی ترین جائے حاکمیت تصور کیا جاتا ہے) بلا کر کوڑوں کی سزا سنائی گئی جو اس نے ہنسی خوشی قبول کی اور گل بہار کے لیئے کوڑے کھائے۔
$$$123$$$
یہ بھی کہا جاتا ہے کہ چونکہ وہ ایک بڑی سلطنت کا مہاراجہ تھا اور دوسری طرف اکال تخت کی سزا بھی پوری کرنا ضروری تھی، لہٰذا اس کے لیئے خاص ریشم کا کوڑا بنایا گیا اور سزا پوری کی گئی۔
$$$123$$$
شادی اور مہاراجہ کی موت ؛
$$$123$$$
مہاراجہ اور گل بہار کی شادی اکتوبر 1831 کو منعقد کی گئی۔ محقق اقبال قیصرکے مطابق اس شادی کا احوال مؤرخ سبحان رائے نے اپنی ایک کتاب ’خلاصہ تواریخ‘ میں تحریر کیا ہے۔
$$$123$$$
وہ لکھتے ہیں کہ ''مہاراجہ رنجیت سنگھ نے باقاعدہ طور پر مہندی لگوائی، طلائی زیورات زیب تن کیے، اپنا شاہی لباس پہنا اور ہاتھی پر سوار ہوئے۔''
$$$123$$$
امرتسر کے رام باغ میں ایک بنگلہ تھا جس میں شادی کی تقریب منعقد ہونا تھی۔ اس بنگلے کو خالی کروا کہ بند کر دیا گیا اور کئی روز تک اس کی تزئین و آرائش کی گئی۔
$$$123$$$
اور اس کے بعد جو پہلا شخص اس میں داخل ہوا وہ گل بہار تھیں۔
$$$123$$$
سوہن لال سوری لکھتے ہیں کہ شادی کی تقریب کے لیے رنجیت سنگھ نے اپنے بیٹے کھڑک سنگھ کو لاہور بھیجا تاکہ وہ وہاں سے بروکیڈ کے بغیر پول والے ٹینٹ لائیں۔
$$$123$$$
اس تقریب میں فرانسیسی و برطانوی جنرل، بڑے سردار اور دیگر ریاستوں کے راجے مہاراجے بھی شریک ہوئے۔ شادی کی خاص بات یہ تھی کہ یہ سکھ و مسلم رسم و رواج کا مرکب تھی ۔
$$$123$$$
مہاراجہ نے یہ اعلان کر رکھا تھا کہ گل بہار بیگم کے عقائد کا احترام کیا جائے گا۔
$$$123$$$
یہ رانی مہاراجہ کو اتنی عزیز تھی کہ وہ اور گل بہار بیگم اکثر ایک ہی ہاتھی پر سواری کیا کرتے تھے۔
$$$123$$$
فقیر وحید الدین کے مطابق مہاراجہ گل بہار بیگم سے گنجلک مسائل پر مشورہ لیتے تھے۔ سوہن لال جو درباری روزنامچہ لکھتے تھے، کہتے ہیں کہ 14 ستمبر 1832 کو امرتسر میں دربار منعقد کرتے ہوئے رنجیت سنگھ نے گل بہار بیگم کی سفارش پر ان چند افراد کو معاف کر دیا جن کو ایک روز پہلے کسی جرم میں سزا سنا چکے تھے۔
$$$123$$$
مہاراجہ نے لاہور کے رنگ محل چوک میں اپنی رانی کے لیئے ایک محل بھی تعمیر کروایا جو آج لڑکیوں کا ایک سکول ہے لیکن اب بھی حویلی گل بیگم کے نام سے جانا جاتا ہے۔
$$$123$$$
مہاراجہ کے دور میں گل بیگم کافی زمین جائیداد کی مالکن تھیں۔ شادی کے آٹھ سال بعد مہاراجہ کی موت ہوئی اور پنجاب انگریزوں کے قبضے میں چلا گیا جبکہ رنجیت سنگھ کی بیگم رانی جنداں (جانشین شہزادے دلیپ سنگھ کی ماں) کو ملک بدر کر دیا گیا۔
$$$123$$$
سکھ سلطنت کے خاتمے کے بعد برطانوی حکومت نے مہاراجہ کی بیوی ہونے کے ناطے گل بہار بیگم کو 1200 ماہوار کا وظیفہ جاری کیا جو اس دور میں کافی بڑی رقم تھی۔ اس کے علاوہ رنجیت سنگھ کی طرف سے ملی وراثتی جائیداد سے بھی کافی آمدنی وصول ہو جاتی تھی جس کی وہ خود نگرانی کرتی تھیں۔
$$$123$$$
گل بیگم کی اپنی تو کوئی اولاد نہ ہوئی لیکن انہوں نے ایک مسلمان لڑکے سردار خان کو اپنے بیٹے کے طور پہ گود لے رکھا تھا، جسے ان کی چھوڑی ہوئی تمام جائیداد ترکے میں ملی۔
$$$123$$$
مہاراجہ کے دیہانت کے سترہ سال بعد 1855 میں گل بہار بیگم نے میانی صاحب کے ایک کونے پر، مزنگ کے اس علاقے میں ایک باغ لگوایا، جس میں پانی کے تالاب، فوارے اور خوبصورت دالان بنائے گئے۔ اسی باغ کے جنوبی سرے پرانہوں نے اپنے لیئے یہ مقبرہ نما عمارت بنوائی جہاں انہوں نے اپنی بقیہ زندگی گزار دی۔
$$$123$$$
اس مقبرے میں فریسکو کا ایسا شاندار کام کیا گیا تھا کہ لوگ حیران رہ گئے۔ اس عمارت کی سجاوٹ کے لیئے کاریگروں نے مغل و سکھ آرٹ دونوں کے اشتراک سے ایک منفرد شاہکار تخلیق کیا تھا جو اب بھی مقبرے کے اندر کہیں کہیں دیکھا جا سکتا ہے ۔ اس باغ کے دس سال بعد 1865 میں لاہور کی ملکہ بھی کوچ کر گئی جس کا مدفن یہی مقبرہ ٹھرا۔
$$$123$$$
ان کا بیٹا سردار خان بھی اپنی وفات کے بعد یہیں دفن ہوا۔
$$$123$$$
باغ کی موجودہ حالت ناقابلِ بیاں ہے۔ گزرے جاڑوں میں جب میں وہاں پہنچا تو مرکزی دروازہ بند ملا۔ اہلِ محلہ نے بھی کوئی خاص تعاون نہ کیا تو مجبوراً قبرستان سے متصل احاطے کی پچھلی دیوار پھلانگنی پڑی۔ عصر کے وقت جب اس ویرانے میں قدم رکھے تو ڈھلتے سورج کے ساتھ ایک عجیب سی پراسراریت اور خاموشی محسوس کی۔
$$$123$$$
مرکزی دروازے کی بات کریں (جو اس وقت بند تھا) تو اسکی مرکزی محراب کے اندرونی حصے کا کام اب بھی دیکھا جا سکتا ہے۔ اوپر موجود کمرے کی بیرونی کھڑکیوں کو اینٹوں سے بند کر دیا گیا ہے۔
$$$123$$$
اندر داخل ہوتے ہی بائیں ہاتھ پر سیڑھیاں دروازے کے اوپری کمرے کی طرف جاتی ہیں۔ لکڑی کے شہتیروں کی چھت، ٹوٹا پھوتا فرش، دیواروں میں بنے طاقچے اور بڑی کھڑکیوں والے اس کمرے میں جگہ جگہ رنگ برنگے آرٹ کے نمونوں اور دیوار سے لپٹی سرسبز بیلیں ایک عجیب منظر پیش کر رہے تھے۔
$$$123$$$
اس کمرے کی حالت کافی خستہ ہے اور بیشتر کھڑکیوں کو بند کیا جا چکا ہے۔ مقبرے کی جانب کھلنے والی قد آدم کھڑکیاں اب بھی کھلی ہیں۔
$$$123$$$
مرکزی دروازے کے دائیں جانب گل بیگم کا مقبرہ ہے جو مقفل رہتا ہے اور اس کے باہر کچھ قبریں موجود ہیں، شاید اہل علاقہ نے اپنے پیاروں کو یہاں دفنانا شروع کر دیا ہو۔
$$$123$$$
مقبرے کا ایک دروازہ اور تین عدد محرابیں ہیں جہاں اینٹوں کی جالیاں بنائی گئی ہیں۔
$$$123$$$
بیچ والی محراب کے اوپر ایک تختی لگی ہے جس پر فارسی عبارت میں گل بیگم اور سردار خان کا نام اب بھی پڑھا جا سکتا ہے۔
$$$123$$$
محرابوں کے اوپر بنے گل بوٹے و نقش و نگار اب بھی دیکھے جا سکتے ہیں لیکن یہ اپنی آخری سانسیں لے رہے ہیں۔ مقبرے کے اندر ایک چبوترے پر سنگ مرمر سے بنی گل بیگم کی قبر موجود ہے۔ اندرونی محرابوں اور چھت پر فریسکو کا کام اب بھی کافی بہتر حالت میں ہے۔
$$$123$$$
مقبرے کے سامنے عین وسط میں ایک اور چھوٹا احاطہ ہے جس کی چار دیواری اور دروازے کی محرابی جگہ اب بھی قائم ہے۔ اس کے اندر جھاڑ کے بیچ میں ایک قبر موجود ہے، یہ سردار خان کی قبر ہے جس کا کوئی پرسان حال نہیں ہے۔
$$$123$$$
 جس جگہ یہ باغ موجود ہے اس کے ارد گرد سردار خان کا خاندان آج بھی آباد ہے۔ باغ گل بیگم بھی ان ہی کی ملکیت ہے اور اس علاقے کو محلہ گل بیگم کہا جاتا ہے۔
$$$123$$$
رمضان المبارک کی آمد سے دنیا کا ہر مسلمان خوشی سے جھوم اٹھتا ہے۔افطار سے چند وقفہ کے بعد مرد و خواتین،بچے،بزرگ سبھی مسجدوں کی طرف دوڑتے ہوئے آتے ہیں۔تاکہ زیادہ سے زیادہ نیکیوں کا اجتماع ہو۔لیکن!اب پھر سے وہی حال جو گزشتہ رمضان میں ہوا یہ سوچ کر حزن و ملال سا طاری ہو جاتا ہے لیکن پھر اندر سے ایک آواز آرہی ہے کہ مایوس نہ ہوں امیدوں کی حوصلہ شکنی نہ کریں،خود اعتمادی کا جذبہ پیدا کریں یہ جزوی لاک ڈاؤن ہمارے لئے نیا نہیں ہے اس سے قبل بھی ہم ان حالات سے دو چار ہو چکے ہیں صبر و تحمل سے کام لیں۔
$$$123$$$
اور غور کرے کہ اب آگے ہمیں کیا کچھ کرنا چاہئے؟۔اس رمضان المبارک میں منصوبہ بندی کریں اور اس عظیم قدر و منزلت والے ماہ میں اپنے اوقات کی حفاظت کریں اس لئے کہ یہ ماہ رمضان المبارک اپنے اندر خیر و برکت کو سموئے ہوئے ہے،جو کسی اور ماہ کو حاصل نہیں ہے اور ہو بھی کیوں نہ اس ماہ کے صیام کے متعلق اللہ فرماتا ”روزہ میرے لئے ہیں اور میں ہی اس کا بدلہ دوں گا“اللہ سرکش جن و شیاطین کو زنجیروں میں جکڑ دیتا ہے تاکہ اس کے بندے خشوع و خضوع سے عبادتیں کریں۔
$$$123$$$
اس ماہ میں جنت کے دروازہ کھول دیئے جاتے ہیں اور جہنم کے دروازہ بند کر دیئے جاتے ہیں اور حکم الٰہی سے مناد کرنے والا ندا دیتا ہے کہ ”اے خیر کے متلاشی آگے بڑھ اور اے شر کے متلاشی رُک جا“ اس ماہ کی مبارک رات میں اللہ نے قرآن مجید کا نزول فرما کر اس رات کو ’لیلة القدر‘سے موسوم کیا جس رات کی عبادت ہزار مہینوں سے بہتر ہے۔جو عبادتوں ریاضتوں کا مہینہ ہے،صبر و ضبط،صدقہ و خیرات،غم گساری،صلہ رحمی،ہمدردی،اخوت و بھائی چارگی،دعا و مناجات، کثرت سے توبہ و استغفار،ذکر و اذکار کا مہینہ ہے۔
$$$123$$$
رمضان المبارک کے مقدس ماہ میں روزانہ اپنے محاسبہ کا معمول بنا لیں کہ آج کتنی عبادتیں ہوئی،کتنا پارہ قرآن معانی و مفاہیم کے ساتھ پڑھا کتنی سورہ و دعائیں حفظ کی۔وغیرہ وغیرہ اور پھر کمی بیشی کی صورت میں دوسرے دن مزید عبادتیں کریں۔لاک ڈاؤن ہے مالی اعتبار سے لوگ خستہ حال ہیں، بہت ہی بہترین موقع میسر ہے کہ ہم اپنے رب کو راضی کر لیں مستحقین تک صدقہ و خیرات پہنچائیں۔
$$$123$$$
معاشی طور پر کمزور ہوں تو دوسرے طریقوں سے صدقہ کریں اور رفاہی کام کرکے عوام الناس کا بھلا کریں۔
$$$123$$$
ان شاء اللہ اس طرح ہم رمضان المبارک کی کئی ایک خیر و برکت سمیٹ لیں گے مثلاً بھائی چارگی،ہمدردی،صلہ رحمی، صبر و ضبط، افطار کرانے کا ثواب وغیرہ اجر کے مستحق بن جائیں گے۔اسی طرح ہم خواتین افطار تیار کرنے میں جلدی کریں اور تمام لوگ مل کر افطار کے وقت اپنے رب سے عاجزی و انکساری کا مظاہرہ کرے خوب دعائیں کریں۔
$$$123$$$
اپنے لئے،والدین،رشتہ دار،دوست و احباب تمام امت مسلمہ کے لئے جو باحیات ہے اور جو اس دنیا سے کوچ کر گئے سب کے لئے رو رو کر گڑگڑا کر دعائیں کریں۔نیز سحری میں جلد بیدار ہو جائیں تاکہ کچھ دیر رب سے توبہ استغفار کر لیں اپنے رب کو راضی کر لیں۔اس لئے کہ افطار اور سحر کے وقت کی دعا اللہ قبول کرتا ہے اور اپنے آپ کو تمام حرام کمائی اور تمام بری خصلتوں سے محفوظ رکھیں بالخصوص موبائل،انٹرنیٹ سے۔
$$$123$$$
اگر آپ کو اپنے نفس پر کنٹرول ہے تو ہی انٹرنیٹ کا استعمال کرے ورنہ بچیں۔
$$$123$$$
اس لئے کہ ہم اچھی چیزیں دیکھنے جاتے ہیں شیطان کے بہکاوے میں آکر کچھ بری چیزیں بھی دیکھ لیتے ہیں اس لئے کوشش کرے موبائل استعمال کا ٹائم ٹیبل بنا لے تاکہ وقت کا ضیاع نہ ہو۔کوشش کریں رمضان المبارک کے ہر ہر لمحہ سے مستفید ہوں اور دعا کرے کہ خیر و عافیت سے رمضان المبارک کا مکمل مہینہ مل جائے اس لئے کہ ممکن ہیں آئندہ رمضان ہمیں نصیب نہ ہوں۔
$$$123$$$
اس لئے ہمیں چاہیے کہ اوپر ذکر کئے گئے تمام کاموں کے ساتھ اچھے سے مستعد ہو کر زیادہ سے زیادہ رب کو راضی و خوش کرکے جنت الفردوس کے مستحق بن جائے۔آمین یا رب العالمین۔رمضان اور کورونا وائرس کے باعث کیے گئے لاک ڈاؤن میں مہنگائی نے عوام کی کمر توڑ کر رکھ دی ہے،ملک بھر میں کھانے پینے کی اشیاء کی قیمتیں آسمان پر پہنچ گئی ہیں۔لاہور اور کراچی میں سبزیوں اور پھلوں کی قیمتوں نے عوام کے ہوش اڑا دیے ہیں اور لاک ڈاؤن کے باعث معاشی مشکلات کے شکار شہری مہنگی اشیاء خریدنے پر مجبور ہیں۔
$$$123$$$
رمضان کے رحمتوں اور برکتوں والے مہینے میں روزے داروں کے لئے سکنجبین اور فروٹ چاٹ خواب بن کر رہ گئے ہیں۔اس کے علاوہ اشیائے خوردونوش من پسند قیمتوں پر فروخت کی جا رہی ہیں۔جس کے سبب ریلیف کے متلاشی شہری بازاروں میں مہنگائی سے پریشان نظر آتے ہیں۔ماہ رمضان میں مردوں سے زیادہ خواتین کے شیڈول متاثر ہوتےہیں۔ خواتین کو ماہ رمضان میں گھروں کے لوگوں کی فرمائش کو پوری کرنے کے ساتھ اپنی عبادت کو بھی ملحوظ رکھنا ہوتا ہے۔
$$$123$$$
یہ لاک ڈاؤن ہمارے لئے مقام عبرت ہے۔گھر میں رہ کر ہم عبادت کرے اور اللہ سے دعا کرے کہ اس وبائی بیماری کا خاتمہ فرمائے۔تاکہ عالم انسانیت کو اس سے نجات مل سکے۔اس پر آشوب دور میں اپنی خواہشات کو کم کریں اور اپنی پوری توجہ صرف اور صرف اللہ کی جانب مبذول کر دیں۔روزہ ہمیں اپنے ساتھ دوسروں کی ضرورت کا خیال رکھنے کا بھی حکم دیتا ہے۔
$$$123$$$
پنجاب آرٹس کونسل فیصل آباد، کرسچین سٹڈی سینٹر راولپنڈی اور لائل پور ڈویلپمنٹ آرگنائزیشن کے زیرِ اہتمام مادری زبانوں کے عالمی دن کے موقع پر نصرت فتح علی آڈیٹوریم فیصل آباد میں ثقافت کے فروغ، تحفظ ورثہ اور سماجی ہم آہنگی کے تناظر میں محفلِ مشاعرہ اور سمپوزیم کا انعقاد کیا گیا جس کے مہمانِ خصوصی سینئر بینکر اور سماجی و ادبی شخصیت جناب دلبر حسین چوہدری تھے جب کہ زاہد اقبال ڈائریکٹر آرٹس کونسل، ڈاکر جعفر مبارک، شیخ محمد اکرم، محترمہ رخشندہ حسن اور جناب غلام مصطفیٰ کمال ا نے مہمانانِ اعزاز کے طور پر شرکت کی۔
$$$123$$$
شعراء کرام میں بابا نجمی (لاہور)، طاہرہ سراء (شیخوپورہ)، ناصر مجید، اے ایک عاطف، سمیع اللہ عرفی، نعیم ثاقب، عارف حسن بخاری، گلفام نقوی، الیشخ ایاز، آصف سردار ارائیں، نائیلہ ادریس، ندا مقبول، نرگس رحمت، عرفان گل اور رابعہ مقبول شامل تھے، نقابت کے فرائض نوجوان شاعر مجیب الرحمان ساحل نے ادا کئے۔
$$$123$$$
شعراء کرام نے اپنی شاعری سے کے ذریعے اپنے شاندار قومی ورثے کو اجاگرکیا تمام شعراء نے اپنی خوبصورت پنجابی شاعری اور بولیوں سے حاضرین کو خوب محظوظ کیا، حاضرین نے شعرا کرام کو دل کھول کر داد دی۔
$$$123$$$
شاعری ایک لطیف جذبہ ہے جو ایک دسرے کو قریب کونے کا باعث بنتی ہے، محبت، امن و آشتی پیدا کرنے کا ذریعہ بنتی ہے۔ جب کہ مقررین نے اظہارِ خیال کرتے ہوئے کہا کہ کمپوزٹ ہیریٹیج ایک بہت اہم موضوع اور یہ کہ انسانی جذبات و احساسات ایک دائمی حقیقت ہے ان کا حسن کبھی ماند نہیں پڑتا اسی طرح تصورات کی کہکشاں اتنی ہی پرکشش ہے جو انسان کی زندگی کو فطری حسن کے سحر سے آراستہ رکھتی ہے۔
$$$123$$$
عہدِ حاضر اور خاص طور پر تیسری دنیا کے انسان کی یہ آرزو ہے کہ وہ ایک ایسی دنیا کو جنم لیتے ہوئے دیکھے جو چند قوموں کی مادی، تجارتی اورا یٹمی اجارہ داری سے آزاد ہو جس میں رنگا رنگ ثقافتیں امن و آشتی سے رہتی ہوں اور پر امن بقائے باہمی کے جذبوں سے سرشار ہو۔ کلچر کی تعریف میں کہا گیا ہے کہ یہ زندگی کی روحانی فکری، مذہبی اور اخلاقی قدروں کی مجسم تصویر کا نام ہے۔
$$$123$$$
سچائی، حسن، لطافت اور محبت اسی کلچر کی کرنیں ہیں۔ ثقافت نام ہے ایک طرزِ فکر، تخلیقی روایت اور طرزِ معاشرت کا جس میں زندگی کا سب سے قیمتی سرمایہ راست بازی، نگاہ کی بلندی اور کردار کی پاکیزگی قرار پاتی ہے۔ کلچر کا تعلق اپنی سر زمین، مقامی رہن سہن، رسم و رواج اور زبان و ادب سے بھی ہوتا ہے، مثلاً آج پاکستان اورا نڈونیشیا ایک مذہب اور اس کی بلند قدروں پر یقین رکھتے ہوئے بھی مختلف کلچر رکھتے ہیں جس کے سانچے مقامی زبانوں شعر و ادب اور رہن سہن کے طور طریقوں نے تیار کئے ہیں، یہ کہنا بے جا نہ ہو گا کہ پاکستانی کلچر کے خدو خال کو سنوارنے میں جہاں وارث شاہ، شاہ عبدالطیف بھٹائی، خواجہ غلام فرید، رحمان بابا، عالمہ اقبال اور فیض احمد فیض کا ہاتھ ہے وہاں اس کلچر کے رگ و پے میں معین الدین چشتی میر اور مرزا غالب کے افکار بھی دوڑے پھر رہے ہیں۔
$$$123$$$
اگر چہ ان کا تعلق پاکستان کی سر زمین سے نہیں ہے۔ ایسے ہی ہم اپنے کلچر پر تاج محل کے حسن اور لال قلعہ کے شکوہ کے اثرات سے بھی انکار نہیں کر سکتے۔ اسی طرح ہمارے شعر و ادب اور ذوقِ جمالیات کو سنوارنے میں حافظ سعدی اور رومی نے جو کردار ادا کیا اس کا کون انکار کر سکتا ہے، الغرض ہمارے کلچر کی جڑیں اپنی آفاقیت کے باوجود اس دھرتی میں پیوست ہیں جس پر ہم رہتے ہیں اس سرزمین پر علم و ثقافت، فکر و نظر اور حکمت و دانش کے جو کارواں گزرے ہیں ہم ان کے وارث ہیں اور اس سرزمین پر بسنے والے انسان کے حصہ میں تاریخ کی صبح سے لے کر آج تک جو کامیابیاں، ناکامیاں، دکھ درد اور مسرتیں آئی ہیں یہ سب کچھ ہماری میراث ہیں۔
$$$123$$$
اپنی میراث کا گہرا شعور ہمیں ایک صحت مند اور باوقار زندگی بسر کرنے کا حوصلہ اور ولولہ عطا کرتا ہے۔ برِ صغیر کے ماضی کے حکمرانوں نے جو عظیم ورثہ ہندوستان میں تعمیری، معاشرتی، مذہبی اور ثقافتی میدان میں قوم کو عطا کیا۔
$$$123$$$
مقررین کا مزید کہنا تھا کہ قوم سے متعلق فیصلوں کا اختیار گو حکمرانوں، سیاست دانوں اور دیگر اربابِ اختیار کو ہوتا ہے لیکن ان فیصلوں کے اہم عناصر اور بنیادیں اہلِ فکر فراہم کرتے ہیں۔
$$$123$$$
اہل فکر کسی بھی قسم کی قید و بند سے آزاد ہوتے ہیں، ان کی وفاداری کسی کے ساتھ نہیں ہوتی ان کی وفاداری صرف حقیقت سے ہوتی ہے۔ انہیں جہاں کہیں بھی حقیقت نظر آتی ہے وہ اس کی نشاندہی کر دیتے ہیں ۔ اہلِ فکر معاشرے میں ا قلیت میں ہوتے ہیں یہ وہ اقلیت ہوتی ہے جو قوم کو افکارِ تازہ فراہم کرتی ہے، فکری جمود پیدا نہیں ہونے دیتی ۔ اب اگر کسی قوم کے دانشور یا اہلِ فکر خاموش ہو جائیں یا ان کو خاموش کر دیا جائے تو وہ قوم فکری گھٹن کا شکار ہو کر رہ جائے گی۔
$$$123$$$
اس کی فکر مسخ ہو جائے گی اور پھر ایسی قوم پستیوں میں لڑھک جائے گی۔ 
$$$123$$$
پاکستان کی بنیادیں نظریاتی ہیں قومی اور بین الاقوامی سطح پر پاکستان بعض واضح اصولوں اور نظریات کا علمبردار ہے یہ اصول تمام پاکستانیوں میں ایک جذبے کے ساتھ مقبول ہیں۔ مشترک زاویہ کی پیداوار میں اقبال کی نثر اور نظم میں ا ن اصولوں اور نظریات کی بہترین تشریح ہے۔
$$$123$$$
پاکستان کا مقصد یہ ہے کہ ایک روشن خیال ریاست کا قیام جہاں تمام مذاہب اور مختلف طبقہٴ فکر سے تعلق رکھنے والے لوگ مل جل کر ملکی ترقی کے لئے یکساں جد و جہد کریں گے اور اس عظیم ملک کی ثقافت کو مزید پروان چڑھائیں گے۔ مکمل مساوات اور معاشرتی، معاشی اور ذہنی ترقی سے ہی انسانیت کے مقصد کو پورا کیا جا سکتا ہے۔ایک دوسرے کا ساتھ دینے اور باہمی اخوت و محبت کے ساتھ مل جل کر رہنے میں عافیت ہے اور یہی اخلاقی بلندی ہے۔
$$$123$$$
اگر کہیں ہم مذاہب، فرقوں اور مختلف خیالات کی بنیاد پر افراط و تفریط کا شکار ہوں تو یہ نہ صرف قومی یکجہتی کے لئے نقصان دہ ہے بلکہ ملک کے عروج و ارتقاء کی سربلندی کے لئے خطرہ بھی۔ معاشرتی ہم آہنگی ایک مستحکم، پائیدار اور روادار پاکستان کی آئینہ دار ہے۔ اس حوالے سے آپس میں محبت اور قومی یکجہتی کے فروغ میں ہماری ثقافت اور شاندار ورثہ اہم کردار ادا کر سکتا ہے۔
$$$123$$$
مادری زبان پنجابی کے حوالے سے مقررین کہنا تھا کہ پنجابی زبان بہت میٹھی زبان ہے۔ پنجاب نے اپنے تشخص کو پاکستان سے وابستہ کر لیا ہے۔ پنجابیوں نے پاکستانی قومیت کے تصور میں اپنی پنجابیت کی حقیقت کو اس حد تک جذب کر دیا کہ پنجابی کہلانا اور اس نسبت سے پہچانے جانا ان کے لئے کوئی فخر کی بات نہ رہی بلکہ اپنے روز مرہ معاملات میں پنجابی زبان کو اردو میں میں سمو دیا ہے یہ قومی یکجہتی اور حب الوطنی کی عظیم مثال ہے۔
$$$123$$$
میانمار میں گزشتہ ماہ فوجی بغاوت کے نتیجے میں اقتدار سے ہٹائی جانے والی رہنما آنگ سان سوچی پر ملک کی فوج نے غیر قانونی طور پر چھ لاکھ ڈالرز اور 11 کلو سونا وصول کرنے کا الزام عائد کیا ہے۔فروری میں آنگ سان سوچی کے اقتدار سے ہٹائے جانے کے بعد سے یہ ان کے خلاف فوج کی جانب سے لگایا گیا سب سے سنگین الزام ہے۔
$$$123$$$
تاہم فوج نے اپنے ان الزامات کے ساتھ کسی قسم کے شواہد پیش نہیں کیے ہیں۔دریں اثنا اقوام متحدہ کے انسانی حقوق کے تفتیشی افسر نے میانمار کی فوج پر انسانیت کے خلاف جرائم کرنے کا الزام عائد کیا ہے۔ میانمار میں انسانی حقوق کی خلاف ورزیوں پر نظر رکھنے والے اقوام متحدہ کے خصوصی تفتیشی افسر تھامس اینڈ ریوز نے جینیوا میں انسانی حقوق کونسل کو بتایا کہ میانمار پر اس وقت ایک غیر قانونی اور تشدد پسند حاکمین کا قبضہ ہے جو یقینا وسیع پیمانے پر اور منظم انداز میں قاتلانہ،اذیت آمیز اور ظالمانہ رویہ اپنائے ہوئے ہے۔
$$$123$$$
تھامس اینڈ ریوز کے ان دعوؤں کی انسانی حقوق پر کام کرنے والے گروپ ایمنیسٹی انٹرنیشنل نے بھی تائید کی ہے۔ایمنیسٹی انٹرنیشنل کی جوئین میرینر نے کہا ہے کہ یہ کسی سکیورٹی اہلکار کی طرف سے وقتی طور پر جذبات کا شکار ہو کر کیے گئے کام نہیں ہیں۔ان کمانڈروں کا کوئی پچھتاوا نہیں ہوتا جو فوج کو کھلے عام قتل و غارت کے طریقے استعمال کرنے کی چھوٹ دے کر انسانیت کے خلاف جرائم میں ملوث ہیں۔
$$$123$$$
بریگیڈیئر جنرل زامن تون نے صدر ون نیتت اور کابینہ کے دیگر وزرا ء کے خلاف بھی کرپشن کے الزامات عائد کیے ہے۔اسی دوران آج ملک میں سکیورٹی اہلکاروں کے ہاتھوں کم از کم مزید سات افراد کے ہلاک ہونے کے بعد ہلاکتوں کی کل تعداد ساٹھ تک پہنچ گئی ہے۔چند مظاہرین کو سر پر گولی مار کر ہلاک کیا گیا۔ان میں سے چھ ہلاکتیں میانگ شہر میں ہوئیں۔اس کے علاوہ داگوں ضلع میں ایک 25 سالہ شخص کو سر پر گولی لگنے سے موت واقع ہوئی۔
$$$123$$$
اس شخص کی والدہ نے خبر رساں ادارے اے ایف پی سے کہا جب تک حالات بہتر نہیں ہو جاتے کوئی سکون میں نہیں رہ سکے گا۔انھوں نے میرے بیٹے پر کتنا ظلم کیا۔وہاں موجود طبی عملے کے ایک رکن نے خبر رساں ادارے روئٹرز کو بتایا کہ ہم پر امن احتجاج کر رہے تھے۔مجھے یقین نہیں آرہا کہ انھوں نے یہ انتہائی اقدام اٹھایا ہے۔گزشتہ برس آنگ سان سوچی کی پارٹی نیشنل لیگ فار ڈیموکریسی نے انتخابات میں اکثریت حاصل کی تھی،تاہم فوج کا الزام ہے کہ انتخابات میں دھاندلی ہوئی تھی۔
$$$123$$$
حالانکہ آزادانہ طور پر کام کرنے والے بین الاقوامی نگراں اداروں نے فوج کے ان الزامات پر سوالات اٹھائے ہیں اور کہا ہے کہ انتخابات میں کوئی غیر مناسب عمل دیکھنے میں نہیں آیا۔گزشتہ پانچ ہفتوں سے فوج نے سوچی کو کہاں رکھا ہے یہ کسی کو معلوم نہیں۔متعدد دیگر الزامات کے ساتھ ان پر خوف و ہراس کو فروغ دینے،ریڈیو آلات کے غیر قانونی استعمال اور کووڈ 19 کے دوران پابندیوں کی خلاف ورزی کے الزامات لگائے گئے ہیں۔
$$$123$$$
فوج کے ہاتھوں آنگ سان سوچی کو اقتدار سے ہٹائے جانے اور ملک کا نظام اپنے ہاتھ میں لینے کے بعد سے میانمار میں سڑکوں پر احتجاج جاری ہیں۔مظاہرین سوچی کی تصویر کے ساتھ احتجاج کر رہے ہیں۔میانمار میں حکومت کے خلاف فوج کی کارروائی کی مخالفت میں مظاہرہ کرنے والوں کی ہلاکت کی اقوام متحدہ،امریکہ اور متعدد دیگر ممالک کے رہنماؤں نے مذمت کی ہے اور اہلکاروں سے تشدد روکنے کا مطالبہ کیا ہے۔
$$$123$$$
فوج نے اس کارروائی پر ہونے والی مذمت کو مسترد کرتے ہوئے آنگ سان سوچی کو ملک میں جاری تشدد کا ذمہ دار قرار دیا ہے۔ فوج کی جانب سے میانمار کی سیاسی رہنما آنگ سان سوچی کی حکومت کا تختہ الٹنے کے بعد ان پر لاکھوں ڈالر اور سونا غیر قانونی طور پر وصول کرنے کا الزام عائد کیا ہے۔غیر ملکی خبر رساں ادارے کی رپورٹ کے مطابق میانمار کی کونسلر (وزیراعظم) آنگ سان سوچی نئی پریشانی میں مبتلا ہو گئیں،بغاوت کرنے والی فوجی قیادت نے سیاسی رہنما پر سنگین الزامات کی بوچھاڑ کر دی۔
$$$123$$$
آنگ سان سوچی کو حکومت سے بے دخل کرنے کے بعد فوج ان پر 6 لاکھ ڈالر اور 11 کلو سونا غیر قانونی طور پر لینے کا الزام لگایا ہے تاہم الزامات کے ثبوت نہیں پیش کیے۔فوجی بغاوت کے خلاف ملک بھر میں عوامی احتجاجی تحریک جاری ہے اور اس احتجاجی تحریک کے خلاف فوج کی جانب سے کریک ڈاؤن میں بھی تیزی آتی جا رہی ہے۔
$$$123$$$
میڈیا ذرائع کا کہنا ہے کہ پرامن مظاہرین پر فوج کی فائرنگ کے نتیجے میں مزید 7 شہری ہلاک ہو گئے جس کے بعد احتجاج کے دوران مرنے والوں کی تعداد 60 ہو گئی۔
$$$123$$$
یکم فروری کو میانمار میں فوج نے بغاوت کرتے ہوئے حکومت کا تختہ الٹ کر مملکت کی کونسلر (وزیراعظم) آنگ سان سوچی کو گرفتار کر لیا تھا اور 28 فروری کو پہلی مرتبہ ویڈیو لنک کے ذریعے سوچی کو عدالت میں پیش کیا گیا۔میانمار کے پولیس افسران نے بی بی سی کو بتایا ہے کہ وہ فوج کے احکامات پر عمل کرنے سے انکار کرنے کے بعد سرحد پار انڈیا فرار ہو گئے تھے۔
$$$123$$$
میانمار کی فوج نے گزشتہ ماہ بغاوت کے بعد اقتدار پر قبضہ کر لیا تھا اور مقتدر جماعت کی رہنما آنگ سان سوچی کو حراست میں لے لیا تھا۔اس طرح کے کچھ انٹرویوز میں وہاں سے فرار ہونے والے درجن بھر سے زائد اہلکاروں نے میڈیا کو بتایا کہ وہ اس خوف سے فرار ہو گئے کہ فوج کے حکم پر وہ شہریوں کو مارنے یا نقصان پہنچانے پر مجبور ہو جائیں گے۔مجھے مظاہرین پر گولی چلانے کے احکامات دیے گئے تھے۔
$$$123$$$
میں نے ان سے کہا کہ میں ایسا نہیں کر سکتا۔اقوام متحدہ، امریکہ اور دیگر ممالک نے میانمار میں بغاوت مخالف مظاہرین کے خلاف کریک ڈاؤن میں عام شہریوں کے قتل کی مذمت کی ہے اور حکام سے مطالبہ کیا ہے کہ وہ اس پر قابو پائیں۔فوج نے اپنے اقدامات پر تنقید کو مسترد کرتے ہوئے کہا ہے کہ وہ اقتدار میں آنے کے بعد عالمی پابندیوں کا مقابلہ کرنے کے لئے تیار ہے۔
$$$123$$$
مقامی حکام کے مطابق فوجی بغاوت کے بعد سے 100 سے زیادہ افراد میانمار سے میز ورم فرار ہو گئے ہیں۔جس رات فوج نے حکومت کا تختہ پلٹا اس رات انٹرنیٹ بند کر دیا گیا تھا۔
$$$123$$$
پولیس اہلکار نے ان میڈیا کو بتایا کہ فوجی افسر نے ہمیں پانچ سے زیادہ گروہوں میں آنے والے لوگوں کو گولی مارنے کا حکم دیا۔میں جانتا ہوں کہ لوگوں کو مارا پیٹا گیا۔جب میں نے بے قصور لوگوں کے ساتھ مار پیٹ دیکھی،انھیں لہو لہان دیکھا تو میرے ضمیر نے مجھے اس کارروائی میں شریک ہونے کی اجازت نہیں دی۔
$$$123$$$
ہنٹ کا کہنا ہے کہ اپنے تھانے کے وہ واحد اہلکار ہیں جو فرار ہوئے اور موٹر سائیکل پر سفر کرتے ہوئے یہاں تک پہنچے۔ان کا کہنا ہے کہ وہ انڈیاآتے وقت جب سرحد کے قریب مختلف گاؤں سے گزر رہے تھے تو انھیں بہت ڈر لگ رہا تھا۔میانمار میں حکام نے انڈیا سے دوستانہ تعلقات کو برقرار رکھنے‘کے لئے فرار ہونے والے ان پولیس اہلکاروں کی واپسی کا مطالبہ کیا ہے۔
$$$123$$$
میز ورم کے وزیر اعلیٰ زورم تھنگا نے کہا کہ جو لوگ انڈیا آئے ہیں ان کو عارضی طور پر پناہ دی جانی چاہیے،آگے کیا کرنا ہے اس کا فیصلہ مرکزی حکومت کرے گی۔
$$$123$$$
میانمار میں حال ہی میں حکومت کا تختہ الٹنے والی فوج کے حصے میں ملک کے بجٹ کا ایک بڑا حصہ آتا ہے۔مگر ملک کی مسلح افواج کو ایک وسیع اور خفیہ کاروباری سلطنت کے ذریعے بے تحاشہ دولت بھی حاصل ہوتی ہے۔
$$$123$$$
یانگون کے انتہائی مقبول ان ڈور سکائی ڈائیونگ سینٹر میں آپ فضا میں گئے بغیر طیارے سے چھلانگ لگانے کا لطف اٹھا سکتے ہیں۔مگر یہاں اس مصنوعی سکائی ڈائیونگ سے لطف اندوز ہوتے چند ہی لوگوں کو پتا ہو گا کہ یہ ملک کی فوج کی بزنس سلطنت کا حصہ ہے،ایک ایسی سلطنت جس کے حصے آپ کو عام زندگی کے ہر کونے میں نظر آئیں گے۔ناقدین کا کہنا ہے کہ یہی بزنس نیٹ ورک ہے جو کہ فوجی بغاوت کو ممکن بناتا ہے اور فوج کے احتساب کو کامیاب نہیں ہونے دیتا۔
$$$123$$$
عام کاروباری افراد ملک کے کاروباری ماحول کو’مافیا کے زیر اثر سسلی‘سے تشبیہ دیتے ہیں جبکہ کارکنان کا کہنا ہے کہ ’جمہوری اصلاحات تب ہی ممکن ہوں گی جب فوج بیرکس میں لوٹے گی۔ملک کی افواج نے کاروباری دنیا میں 1962ء کی سوشلسٹ بغاوت کے بعد قدم رکھا تھا۔ کئی برسوں تک فوجی بیٹا لیئز پر لازم تھا کہ وہ خود کفیل ہوں اور ان کی حوصلہ افزائی کی گئی کہ وہ مقامی کاروباروں میں حصہ ڈالیں اور اپنے آپریشنز کی مالی فنڈنگ خود کریں۔
$$$123$$$
اگرچہ اب یہ رجحان ختم ہو چکا ہے تاہم 1990ء کی دہائی میں فوج نے ایک ایسی وقت پر دو کمپنیاں بنائیں جب حکومت ریاستی صنعتوں کی نجکاری کر رہی تھی۔یہ دونوں کمپنیاں میانمار اکانومک کار و پریشن اور میانمار اکانومک ہولڈنگز لمیٹڈ اب فوج کے لئے دولت کا ایک اہم ذریعہ بن گئی ہیں اور ان کے بینکاری اور کان کنی سے لے کر تمباکو اور سیاحت سب میں حصہ ہے۔
$$$123$$$
میانمار اکانومک ہولڈنگز لمیٹڈ فوج کا پینشن فنڈ بھی چلاتی ہے۔متعدد فوجی لیڈر ان اور ان کے خاندان والوں کے اپنے کاروباری مفادات ہیں اور ماضی میں ان پر پابندیاں بھی لگائی جا چکی ہیں۔فوجی بغاوت کی قیادت کرنے والے جنرل من آنگ ہلینگ کے بیٹے آنگ پائے سونے متعدد کمپنیوں کے مالک ہیں جن میں ایک ساحلی ہوٹل کے علاوہ قومی ٹیلی کام کمپنی’مائی ٹیل‘میں نصف سے زیادہ شیئرز بھی شامل ہیں۔
$$$123$$$
تاہم ان تمام کاروباری مفادات کا مکمل اندازہ لگانا مشکل ہے۔ماہرین کا کہنا ہے کہ فوج کا کاروباری اثر و رسوخ کافی زیادہ ہے حالانکہ ملک میں جمہوری اصلاحات کی جا چکی ہیں،اور ہو سکتا ہے کہ حالیہ بغاوت ان مفادات کے تحفظ کے لئے کی گئی ہو۔میانمار میں روہنگیا برادری کے خلاف مظالم کے بعد اقوام متحدہ کی روہنگیا برادری کے حوالے سے 2019ء کی ایک رپورٹ میں کہا گیا تھا کہ یہ کاروباری وسائل فوج کو بغیر کسی پکڑ کے انسانی حقوق کی خلاف ورزیاں کرنے کے قابل بناتے ہیں۔
$$$123$$$
اقوام متحدہ کا کہنا ہے کہ اپنے خود کے کاروباری وسائل اور مفادات کے ذریعے فوج خود کو نگرانی اور احتساب سے دور رکھنے میں کامیاب رہی ہے۔میانمار اکانومک ہولڈنگز لمیٹڈ کے داخلی ڈھانچے اور مالی معاملات کے بارے میں دو رپورٹیں بھی منظر عام پر آچکی ہیں،ایک تو جنوری 2020 ء میں کمپنی نے خود شائع کی اور دوسری ایمنسٹی انٹرنیشنل اور ’جسٹس فاربرما‘نامی گروہ نے لیک کی تھی۔
$$$123$$$
یہ کمپنیاں فوج کے اعلیٰ حکام جن میں سے کچھ موجودہ بغاوت میں بھی ملوث ہیں،چلاتے ہیں۔اس کمپنی کے تقریباً ایک تہائی شیئر فوجی نٹس کے پاس ہیں اور باقی موجودہ اور سابق فوجی حکام کے پاس ہیں۔ رپورٹ میں کہا گیا ہے کہ 1990ء اور 2011ء کے درمیان میانمار اکانومک ہولڈنگز لمیٹڈ نے اپنے شیئر ہولڈرز کو 108 ارب کا یاٹ جو کہ تقریباً 16.6 ارب ڈالر بنتے ہیں،ادا کیے۔
$$$123$$$
رپورٹ میں یہ بھی کہا گیا ہے کہ فوج اپنے لوگوں کو نوازنے یا سزا دینے کے لئے میانمار اکانومک ہولڈنگز لمیٹڈ کے شیئرز استعمال کرتی ہے۔مثلاً 35 افراد کے منافعے اس لئے ہمیشہ کے لئے روک دیے گئے کیونکہ انھوں نے کوئی فوجی جرم کیا تھا۔میانمار اکانومک ہولڈنگز لمیٹڈ نے اب تک اس رپورٹ کے بارے میں کوئی بیان نہیں دیا ہے۔حالیہ فوجی بغاوت کے بعد لوگوں کا کہنا ہے کہ فوج اور اس کے عالمی مالیاتی نظام تک رسائی پر پابندی لگائی جائے۔
$$$123$$$
بہت سے لوگ یہ بھی چاہتے ہیں کہ ان فوجی کمپنیوں کو ختم کر دیا جائے۔بی بی سی کو دیے گئے ایک بیان میں جسٹس فار میانمار نامی تنظیم نے الزام لگایا کہ فوج غیر قانونی مفادات کے تصادم میں ملوث ہے۔
$$$123$$$
ان کا کہنا تھا کہ فوج اور اس کے کاروباروں نے جو دولت لوٹی ہے وہ میانمار کے لوگوں کی ہے اور اسے لوٹایا جانا چاہیے۔امریکہ نے میانمار کے اعلیٰ فوجی حکام اور چند حکومتی افراد سمیت کان کنی کی تین کمپنیوں کے خلاف نئی پابندیاں لگا دی ہیں۔
$$$123$$$
کینیڈا،نیوزی لینڈ اور برطانیہ نے بھی اپنی جانب سے اقدامات کیے ہیں تاہم کسی بھی ملک نے ان دو کمپنیوں کو براہ راست نشانہ نہیں بنایا ہے۔مظاہرین کا کہنا ہے کہ تاریخی طور پرنے کمزور پابندیوں کی وجہ سے فوج بغاوتیں کر سکی ہے اور انسانی حقوق کی خلاف ورزیاں بھی کرتی رہی ہے۔ایکسز ایشیا نامی رسک مینجمنٹ کمپنی کے مینجنگ ڈائریکٹر جارج مکلوئڈ کا کہنا ہے کہ‘اس وقت دیگر ممالک یہ دیکھ رہے ہیں کہ اونٹ کس کروٹ بیٹھے گا۔
$$$123$$$
ادھر مقامی کاروباروں میں ان کمپنیوں کی بے پناہ طاقت کے حوالے سے ناراضی پائی جاتی ہے۔مشروبات بنانے والی جاپانی کمپنی کرن نے میانمار اکانومک ہولڈ لمیٹڈ کے ساتھ دو معاہدے ختم کیے ہیں جن کی مدد سے وہ میانمار کی بیئر کی مارکیٹ پر حاوی تھے۔سنگاپور کے کاروباری شخصیت لم کالنگ نے میانمار کی تمباکو کی ایک کمپنی میں سرمایہ کاری روک دی ہے۔ادھر مقامی مظاہرین فوجی حکومت کے زیر کنٹرول کمپنیوں کی اشیاء کا بائیکاٹ کر رہے ہیں جن میں جیولری کی دکانوں سے لے کر سگریٹ کے برانڈ تک شامل ہیں۔
$$$123$$$
عالمی یوم خواتین کے موقع پر جاری کی گئی سالانہ رپورٹ کے مطابق ملک بھر میں گزشتہ ایک سال کے دوران خواتین پر تشدد اور ان کے ریپ کے تقریباً ڈھائی ہزار کیسز رپورٹ ہوئے ہیں۔سالانہ رپورٹ کے مطابق پاکستان کے چاروں صوبوں،گلگت بلتستان اور آزاد کشمیر کے صرف 25 منتخب اضلاع میں جنوری سے دسمبر 2020ء تک 2 ہزار 297 کیسز رپورٹ کیے گئے۔
$$$123$$$
مذکورہ اعداد و شمار صرف ملک کے 25 اضلاع کے ہیں اور یہ واقعات نہ صرف ملک کے اخبارات میں شائع ہوئے بلکہ ان واقعات کی تصدیق متعلقہ تھانوں نے بھی کی۔رپورٹ میں بتایا گیا ہے کہ گزشتہ ایک سال میں خواتین پر تشدد،ان کے استحصال اور اغوا کے بعد ریپ کے سب سے زیادہ واقعات ملک کے سب سے بڑے صوبے پنجاب میں ہوئے۔
$$$123$$$
رپورٹ ہونے والے کیسز میں سے مجموعی طور پر 57 فیصد کیسز کا تعلق صوبہ پنجاب سے ہے جب کہ 27 فیصد کا تعلق صوبہ سندھ،8 فیصد کا خیبر پختونخوا،8 فیصد گلگت بلتستان اور 2 فیصد کا تعلق بلوچستان سے ہے۔
$$$123$$$
رپورٹ میں بتایا گیا کہ پنجاب میں خواتین کے قتل کے بعد سب سے زیادہ واقعات ریپ،خودکشی،اغوا،کم عمری کی شادی اور گھریلو تشدد جیسے واقعات سب سے زیادہ رپورٹ ہوئے۔
$$$123$$$
رپورٹ سے پتا چلتا ہے کہ اگرچہ خواتین کے خلاف جرائم و تشدد کے واقعات سب سے زیادہ پنجاب میں رپورٹ ہوئے تاہم حیران کن طور پر خواتین کے قتل کے واقعات سب سے زیادہ بلوچستان میں رپورٹ ہوئے۔
$$$123$$$
اسی طرح گلگت بلتستان میں جرائم،تشدد و استحصال سمیت دیگر مسائل کی وجہ سے خواتین کی جانب سے خودکشی کیے جانے کے سب سے زیادہ کیسز رپورٹ ہوئے۔خیبر پختونخوا میں بھی قتل،ریپ اور خواتین کی خودکشی کے واقعات میں جنوری سے دسمبر 2020ء تک اضافہ دیکھا گیا۔رپورٹ میں بتایا گیا کہ پولیس،مقامی افراد اور استحصال کی شکار ہونے والی خواتین سے کیے گئے انٹرویوز سے معلوم ہوا کہ تشدد کا شکار بننے والی خواتین میں ڈھائی سال کی کم سن بچیوں سے لے کر درمیانی عمر کی شادی شدہ خواتین شامل ہیں۔
$$$123$$$
رپورٹ ہونے والے زیادہ تر کیسز غریب طبقے کے تھے۔ساتھ ہی بتایا گیا کہ تعلیمی اداروں سمیت دفاتر میں بھی خواتین پر تشدد و جرائم رپورٹ ہوئے۔سالانہ رپورٹ میں یہ بات بھی واضح کی گئی ہے کہ ’ریپ‘ کا شکار ہونے والی خواتین پولیس،قریبی افراد اور سماج کے دباو کی وجہ سے معاملات کو عدالتوں کے باہر ہی حل کرنے پر مجبور ہو جاتی ہیں۔رپورٹ میں ریپ کا شکار ہونے والی دو کم عمر بچیوں کا خصوصی ذکر کیا گیا ہے،جو ’ریپ‘ کے بعد 12 سے 13 سال کی عمر میں بچوں کو جنم دینے پر مجبور ہوئیں۔
$$$123$$$
ساؤتھ ایشیا پارٹنر شپ پاکستان کی رپورٹ میں انکشاف کیا گیا ہے کہ کورونا کے دوران خواتین پر تشدد کے واقعات میں بے پناہ اضافہ ہوا ہے،تشدد کے 57 فیصد واقعات پنجاب،27 فیصد سندھ8 فیصد خیبر پختونخوا،2 فیصد،بلوچستان جبکہ 6 فیصد گلگت بلتستان میں رپورٹ ہوئے۔رپورٹ کے مطابق سال 2020ء کے دوران جنوری سے دسمبر تک پچیس اضلاع میں کل 297 عورتوں پر تشدد کے واقعات رپورٹ ہوئے،کورونا کے دوران تشدد کے واقعات کو رپورٹ کروانے کا رجحان بہت کم تھا،یہ تعداد حیران کن ہے،جن مہینوں میں کورونا عروج پر تھا تشدد کے سب سے زیادہ واقعات رپورٹ ہوئے۔
$$$123$$$
رپورٹ میں بتایا گیا کہ آبادی کے لحاظ سے پاکستان کے سب سے بڑے صوبے پنجاب میں عورتوں اور لڑکیوں پر تشدد کے 57 فیصد واقعات رپورٹ ہوئے،سندھ میں 27 فیصد،خیبر پختونخوا میں 8 فیصد، بلوچستان میں 2 فیصد جبکہ 6 فیصد گلگت بلتستان میں رپورٹ ہوئے،تشدد کا شکار ہونے والی خواتین کی عمر 2 سال سے لے کر 35 سال تک ہے اور ان کا تعلق نہا یت غریب اور درمیانے درجے کے گھرانوں سے ہے۔
$$$123$$$
رپورٹ میں تجاویز دیتے ہوئے کہا گیا ہے کہ کورونا کے دوران عورتوں پر تشدد کو پبلک ہیلتھ کا مسئلہ جانا جائے جس میں ہیلتھ ورکرز اور ہیلتھ سنٹرز کو تشدد سے متاثرہ خواتین کی مدد کیلئے استعمال کیا جائے۔ روزمرہ کی بنیاد پر خواتین کے ساتھ انسانیت سوز سلوک کے واقعات سننے کو ملتے ہیں لیکن تمام حکمران طبقہ اس پر آنکھ بند کیے خاموش ہے۔ زندگی کے ہر شعبے میں جہاں خواتین کی موجودگی پائی جاتی ہے وہاں ان کا استحصال اور ان سے زیادتی بھی جاری رہتی ہے۔
$$$123$$$
گھریلو خواتین سے لے کر نوکری کرنے والی خواتین تک کو ایک ہی بیلن میں پیس دیا جاتا ہے۔ان کا معاشی ،جسمانی،ذہنی،نفسیاتی اور ہر طرح کا استحصال کیا جاتا ہے۔اگر کبھی این جی اوز کی ”سماجی خیر خواہ“ سرمایہ دار طبقے یا میڈیا اور شوبز کی خواتین کو ظلم کی ماری مزدور خواتین کے بارے میں کچھ خیال آبھی جائے تو وہ ان کے لئے ایک تفریح سے کم نہیں ہوتا،دنیا کے مختلف ممالک سے آنے والی مختلف رپورٹس کے مطابق کورونا سے متاثر تمام ممالک میں لاک ڈاؤن نے گھریلو تشدد اور بالخصوص خواتین پر تشدد کے واقعات میں بے حد اضافہ کیا ہے۔
$$$123$$$
چین میں اس تشدد میں نوے فیصد تک اضافہ ہوا جس میں کورونا سے سب سے زیادہ متاثر ہونے والے صوبے ہوبے میں گھریلو تشدد پر کروائی جانے والی رپورٹس میں تین گنا اضافہ ہوا۔
$$$123$$$
برازیل میں خواتین کے ساتھ ساتھ بچے بھی اس کا شکار ہو رہے ہیں اور وہاں کی شرح چالیس سے پچاس فیصد بڑھ گئی ہے اور سب سے زیادہ تشدد وہاں کے شہر ریورڈی جنیرد میں نظر آیا ہے۔
$$$123$$$
اور رپورٹ کے مطابق اٹلی میں تو تشدد بھی انہی علاقوں میں زیادہ دیکھا گیا جہاں کورونا وائرس کے متاثرین کی تعداد زیادہ تھی۔ایسے حالات میں جہاں گھروں سے باہر نکلنا مشکل ہے وہاں خواتین کے ٹیکسٹ میسجز پر رپورٹس میں اضافہ دیکھا گیا ہے۔اسپین کی رپورٹ کے مطابق گھریلو تشدد میں اضافے کے باعث ہسپانوی حکومت نے یہ اعلان بھی کر دیا ہے کہ تشدد کی شکار خواتین کو گھروں سے نکلنے کی اجازت ہے کیونکہ ایسے بہت سے واقعات دیکھنے میں آئے جہاں خواتین کو خود کو باتھ رومز میں بند کرکے بچاناپڑا۔
$$$123$$$
فرانس میں تشدد کی شکار خواتین کی عمریں 18 سے 75 سال تک ہیں۔بھارت میں جہاں لاک ڈاؤن ایک ماہ گزر چکا ہے وہاں بھی گھریلو تشدد میں اضافہ دیکھنے میں آیا ہے۔ایک حالیہ رپورٹ کے مطابق پاکستان میں بھی لاک ڈاؤن کے دوران گھریلو تشدد میں 200 فیصد تک اضافہ دیکھنے میں آیا ہے۔
$$$123$$$
بنگال میں اس وقت انتخاب زوروں پر ہے اور بی جے پی نے بنگال کو فتح کرنے کیلئے ہر ہتھکنڈہ آزمانا شروع کر دیا ہے۔وہیں وزیر اعلیٰ ممتا بنرجی بھی بی جے پی کو سخت ٹکر دینے کیلئے میدان میں ہیں۔پہلی بار وزیر اعلیٰ ممتا بنرجی الیکشن کے موقع پر ریاست میں 600 ریلیوں سے خطاب کریں گی جبکہ وزیر داخلہ امت شاہ بھی بنگال میں ہیں۔
$$$123$$$
در حقیقت مغربی بنگال بھارت کی وہ واحد ریاست ہے جہاں بی جے پی کی دال اب تک نہیں گلی بلکہ مودی نواز متعصب میڈیا کے مطابق ممتا آخری اور واحد عورت ہے جو بی جے پی کے خلاف کھڑی ہے۔یوپی کے جاٹوں نے تو اعلانیہ کہہ دیا ہے کہ ہم نے بی جے پی کو ووٹ کیا مگر اس نے دھوکہ دیا،اس کی وجہ سے بی جے پی کی سیاسی زمین میں دراڑ پڑ گئی ہے،لیکن عین موقع پر وہ اپنا کامیاب اور استحصالی”ہندو مسلم کارڈ“ کھیلے گی اور کامیاب ہو جائے گی۔
$$$123$$$
اب سوال یہ ہے کہ مسلمان کیا کریں؟ کہاں جائیں؟۔کیا آسام کی طرح ہندو توا کی سیاست کے سہارے بی جے پی بنگال میں کامیاب ہونا چاہتی ہے؟۔ممتا بنرجی نے انتخابی مہم کے دوران کہا کہ”اس مرتبہ لڑائی بنگال کی تمام سیٹوں پر مودی بمقابلہ ممتا ہے۔“
$$$123$$$
کورونا کے انجکشن سرٹیفکیٹ پر تصویر کے حوالے سے وزیراعظم مودی کو تنقید کا نشانہ بناتے ہوئے ممتا نے طنزیہ کہا کہ”وہ دن دور نہیں جب ملک کا نام بھی بدل کر مودی پر رکھ دیا جائے گا۔
$$$123$$$
“انہوں نے دعویٰ کیا تمام سیٹوں پر ترنمول کانگریس کے امیدواروں کو سبقت ملے گی۔بی جے پی مغربی بنگال پر قبضہ کرنے کیلئے پچھلے چار،پانچ سالوں سے جس طرح منصوبہ بندی کر رہی ہے۔اس کی ایک اہم وجہ کانگریس اور بائیں محاذ کے یہاں کمزور پڑ جانے کی وجہ سے سیاسی خلا بھی ہے اور بی جے پی اسی کا فائدہ اٹھانا چاہتی ہے۔مسلمانوں کو اب یہ تسلیم کرکے ووٹ دینا ہو گا کہ نئی پارٹی کی ایم آئی ایم کی تشکیل سے بی جے پی کو پولرائزیشن کرنے میں مدد ملے گی۔
$$$123$$$
مذکورہ پارٹی کو ووٹ دینے کا مطلب فرقہ پرستی کو ختم کرنا نہیں بلکہ بی جے پی کی فرقہ پرستی اور فسطائیت کو تقویت پہنچانا ہو گا۔جہاں تک سیاسی اتحاد اور ترنمول کا معاملہ ہے تو یہ کہنا صحیح ہو گا کہ مقابلہ دراصل بی جے پی اور مودی کی جارحیت اور فرقہ پرستی سے ہے۔بی جے پی کا مذموم منصوبہ یہی ہے کہ مسلمانوں کی کوئی ایسی پارٹی ضرور میدان انتخاب میں آئے تاکہ مسلم ووٹوں کی تقسیم ہو اور مغربی بنگال میں بی جے پی اقتدار حاصل کرنے میں کامیاب ہو جائے۔
$$$123$$$
اب فسطائیوں کے نشانے پر مغربی بنگال ہے۔مغربی بنگال اس طوفان اور سیلاب کا مقابلہ کیلئے ترنمول کانگریس،بایاں محاذ اور کانگریس اتحاد میدان میں ہے۔2014ء کے عام انتخابات،اسمبلی انتخابات اور ضمنی انتخاب میں بی جے پی کے ووٹ فیصد میں اضافے نے بھگوا رہنماؤں کا حوصلہ بڑھایا ہے۔2014ء میں ہوئے عام انتخابات میں بی جے پی کو 16.8 فیصد ووٹ ملے تھے،جو پچھلے انتخابات کے مقابلے میں 10.66 فیصد زیادہ تھے۔
$$$123$$$
حالانکہ، اس انتخاب میں بی جے پی محض دو سیٹ ہی جیت پائی۔بی جے پی کی انتخابی تاریخ میں یہ پہلی دفعہ تھا،جب مغربی بنگال میں بی جے پی کو اتنا زیادہ ووٹ ملا تھا۔اس سے پہلے 1991ء میں رام جنم بھومی کو ہوا دینے کے باوجود بی جے پی کو بنگال میں محض 12 فیصد ووٹ ملے تھے۔ 2016ء میں ہوئے اسمبلی انتخاب میں بی جے پی کو 10.2 فیصد ووٹ ملے،جو گزشتہ انتخاب کے مقابلے میں 5.6 فیصد زیادہ تھے۔
$$$123$$$
پارٹی نے تین سیٹوں پر قبضہ کیا۔
$$$123$$$
بھارتی تجزیہ نگار ڈاکٹر چکرورتی کہتے ہیں،مغربی بنگال میں کوئی بھی سیاسی پارٹی اقلیتوں(مسلمانوں) کو درکنار کرکے اپنے پیر نہیں جما سکتی ہے۔’مغربی بنگال میں مسلمانوں کی آبادی 27 فیصد ہے،جو کسی بھی پارٹی کے لئے بہت اہم ہے۔تمام بنگالی سی پی آئی(ایم) نہیں ہیں، لیکن ان کا جھکاؤ کمیونسٹ نظریہ کی طرف ہے۔
$$$123$$$
اس لئے تقسیم کرنے کی سیاست یہاں پھول پھل نہیں سکتی۔“
$$$123$$$
تاہم 2016ء کے اسمبلی انتخابات میں بی جے پی کے امیدواروں کی فہرست سے پتا چلتا ہے کہ پارٹی نے کچھ سیٹوں پر مسلم امیدوار اتارے تھے۔2014ء کے لوک سبھا انتخاب میں پارٹی نے 2 اور 2016ء کے اسمبلی انتخابات میں 6 مسلم رہنماؤں کو ٹکٹ دیا تھا۔ گزشتہ سال ہوئے بلدیاتی انتخابات میں بی جے پی کے جتنے امیدوار میدان میں آئے،ان میں 14 فیصد سے زیادہ امیدوار مسلم تھے۔
$$$123$$$
بنگال کا سیاسی مستقبل پچھلے لوک سبھا انتخابات اور اس کے بعد کے ضمنی انتخابات میں بی جے پی کے ووٹ بینک میں اضافے کا بنگال کی سیاست پر جو ایک بڑا اثر پڑا،وہ یہ ہے کہ یہاں مذہبی صف بندی تیز ہو گئی ہے۔بی جے پی نے ہندو ووٹروں خاص کر ہندی بھاشی ہندو ووٹروں کو لبھانے کیلئے بڑے پیمانے پر رام نومی کی یاترا نکالنی شروع کی،تو آر ایس ایس،وشو و ہندو پریشد،ہندو سنہت جیسی تنظیموں کی سرگرمیاں بھی تیز ہو گئیں۔
$$$123$$$
اس سے بی جے پی کو فائدہ ہوا اور وہ غیر بنگالی ہندوؤں میں مضبوط ہونے لگی۔
$$$123$$$
ترنمول کانگریس نے اس سے مقابلہ کرنے کیلئے ’سافٹ ہندو توا‘ کا سہارا لیا تو دوسری جانب ترنمول سپریمو ممتا بنرجی کے اشارے پر ترنمول کانگریس رہنماؤں نے بھی رام نومی کے جلوس نکالے۔ترنمول کانگریس نے 10 سوریہ مندر بنانے کا اعلان کیا۔مذہبی سرگرمیوں کے ذریعے ووٹروں کو لبھانے کیلئے بی جے پی اور ترنمول کے یہ ہتھکنڈے ختم ہوتے نظر نہیں آرہے ہیں،بلکہ آنے والے وقت میں اس میں اضافے کے آثار نظر آرہے ہیں۔
$$$123$$$
بنگال کی سیاست پر گہری نظر رکھنے والے صحافی شبھم گھوش کہتے ہیں،’شمالی ہندوستان کی طرح بنگال میں بھی مسلم آبادی زیادہ ہے،اس لئے آنے والے وقت میں یہاں فرقہ وارانہ پولرائزیشن تیزی سے ہو گا۔ترنمول کانگریس بھی اکثریتی خوشامدانہ پالیسی کا کھیل کھیلے گی کیونکہ اس کے پاس اپنا کوئی نظریہ نہیں ہے۔‘بی جے پی آسام کی طرح بنگال میں بھی این آر سی جیسے قدم بھی اٹھا سکتی ہے اور مسلمانوں کی بقا خطرے میں پڑ جائے گی۔
$$$123$$$
کچھ بھی ہو بنگال 2021ء کے انتخابات بہت اہم ہیں کیونکہ یہ نہ صرف پارلیمنٹ میں اہم نمائندگی کی لڑائی ہے بلکہ بنگال کے سیکولرازم کو بچانے کی بھی جنگ ہے۔بنگال ہمیشہ ہی مارکسسٹ نظریہ کی طرف مائل ہونے کیلئے جانا جاتا ہے۔1977ء میں کانگریس کی حکمرانی کے خاتمے کے بعد،کمیونسٹ پارٹی آف انڈیا کی سربراہی میں،بائیں بازو محاذ نے بنگال پر 34 سال تک حکومت کی۔
$$$123$$$
مغربی بنگال کی ستائیس فیصد مسلم آبادی کانگریس لیفٹ اور ترنمول کانگریس کو ووٹ دیتی آئی ہے۔بایاں بازو محاذ کے 34 سالہ طویل دور اقتدار کا ایک اہم ستون یہی مسلم آبادی اور اسی طرح ممتا کے دس سالہ دور حکومت بھی مسلمانوں کا ہی مرہون منت ہے۔آبادی کے تناسب سے بنگال اسمبلی کی کل 294 سیٹوں میں مسلمانوں کی 79 سیٹیں بنتی ہیں لیکن ایسا کبھی نہیں ہو پایا پچھلے دو انتخابات میں مسلم نمائندگی 59 سیٹیں ہی رہیں جو کہ کل سیٹوں کا بیس فیصد ہے۔
$$$123$$$
تجزیہ کاروں کے مطابق ان سیاسی پارٹیوں کے تنظیمی ڈھانچے میں مسلمانوں کا فیصد انتہائی کم ہے یعنی جو کوئی مسلمان الیکشن جیتتا ہے وہ ملک کے دیگر حصوں کی طرح پارٹی کے نہیں بلکہ اپنے بل پر جیتتا ہے یعنی مسلمان متحد طور پر الیکشن لڑیں اور متحد طور پر ووٹنگ کریں تو جیت کو بڑھایا جا سکتا ہے۔سیاسی مبصرین کے مطابق بنگال میں کم از کم ایک سو پچیس سیٹیں ایسی ہیں جہاں مسلمان فیصلہ کن حیثیت کے حامل ہیں۔
$$$123$$$
افسوس یہاں کے مسلمان سیاست کے نام پر خیموں میں بٹے ہیں اور مزید تقسیم ہو سکتے ہیں۔مسلمانوں کیلئے ضروری ہے کہ نہ صرف اپنی نمائندگی بڑھانے کی فکر کریں بلکہ مخالفین کو روکنے کیلئے بھی بہترین تدبیر کریں،دیکھنے میں آرہا ہے کہ جہاں بھی بی جے پی کا گراف بڑھا ہے مسلم نمائندگی کم ہوئی ہے مسلمانوں کی سیاسی وقعت کم ہوئی ہے لہٰذا اپنی سیاسی وقعت بڑھانے کے لئے بی جے پی کو روکنا بھی ضروری ہے۔
$$$123$$$
مسلمان بی جے پی کو شاذو نادر ہی ووٹنگ کرتے ہیں اور بی جے پی بھی مسلم ووٹوں کی پروا نہیں کرتی وہ تو صرف ہندوؤں کو مسلمانوں سے ڈرا کر اپنی طرف کھینچتی اور مخالفین پر مسلم منھ بھرائی کا الزام لگا کر ان سے بدظن کرتی ہے،بنگال کے لئے بھی بی جے پی کا جو پلان میڈیا میں آیا ہے اس میں کسان ادیو اسی مزدورو اور پچھڑے طبقوں کا ذکر تو ان سے تعلقات استوار کرنے کی بات کی گئی ہے لیکن مسلمانوں کا کوئی ذکر نہیں۔
$$$123$$$
اس کے لئے ضروری ہے کہ مسلمان ایسی سیاسی چال چلیں کہ ہندو بی جے پی کی طرف راغب نہ ہوں پچھلے لوک سبھا انتخابات میں بی جے پی کی نمایاں کامیابی اس بات کی غماز ہے کہ اس نے بنگلہ دیش بارڈر سے مسلمانوں کی در اندازی،گایوں کی اسمگلنگ،شہریت ترمیمی قانون اور آسام کی طرح یہاں بھی این آر سی کے نفاذ کے نام اور ممتا بنرجی پر مسلمانوں کی دوستی کا الزام لگا کر جو جال بچھایا تھا بنگال کے ہندوؤں کی بڑی اکثریت اس میں پھنس چکی ہے ایسے میں ضروری ہے کہ ایسی سیاست کریں کہ بی جے پی کی طرف ہندو پولرائزیشن اور ریورس پولرائزیشن ہی نہ ہو بلکہ اس کے ذریعہ پھیلائے گئے جال میں جو لوگ پھنس چکے ہیں وہ بھی باہر نکلیں۔
$$$123$$$
اگر مسلم کمیونٹی یہ کام نہیں کر سکتی،صرف مسلم اکثریت والی سیٹوں کو اپنے نام کرنے کے چکر میں مسلم ووٹوں کی مزید تقسیم کو اور ریورس پولرائزیشن کی صورت بی جے پی کو ہونے والے سیاسی فائدے کو خاطر میں نہیں لاتی تو یہ مسلم سیاست کی فتح نہیں بلکہ شکست فاش ہو گی۔اس لئے تو مغربی بنگال کے مسلمانوں کو ان کے حال پر ان کی سیاسی صوابدید پر چھوڑ دیا گیا ہے۔
$$$123$$$
23 مارچ کا دن پاکستانیوں کے لئے بہت اہمیت کا حامل ہے اور یہ وہی تاریخی دن ہے جس روز برصغیر کے مسلمانوں نے ایک آواز ہو کر اپنے لئے ایک الگ وطن کے قیام کی داغ بیل ڈال دی تھی۔اور لاہور میں منٹو پارک موجودہ گریٹر اقبال پارک میں قرداد منظور کی گئی جسے ”قرارداد لاہور“ بھی کہا جاتا ہے،جس کے چند سال بعد ہی برصغیر کے مسلمانوں نے ہندوؤں اور انگریزوں کی ایزار سائیوں سے نجات حاصل کر لی اور اپنی ایک مسلم ریاست بنانے میں کامیاب ہو گئے۔
$$$123$$$
23 مارچ 1940ء کو قرارداد منظور ہوئی اور 23 مارچ ہی کے دن 1956ء میں پاکستان کا پہلا آئین منظور ہوا تھا۔ہر سال 23 مارچ کو یوم پاکستان جوش و خروش اور بھرپور قومی و ملی جذبے کے ساتھ مناتے ہوئے آزادی کی راہ میں اپنی جانیں قربان کرنے والوں کو خراج عقیدت پیش کیا جاتا ہے،اس تاریخی دن کو منانے کیلئے پورے پاکستان میں سرکاری و غیر سرکاری سطح پر تقریبات کا انعقاد کیا جاتا ہے۔
$$$123$$$
23 مارچ 1940ء کو قائداعظم کی زیر صدارت منظور کی گئی قرارداد پاکستان نے تحریک پاکستان میں نئی روح پھونک دی تھی جس سے برصغیر کے مسلمانوں میں ایک نیا جوش اور ولولہ پیدا ہوا،یہاں یہ امر قابل ذکر ہے کہ آل انڈیا مسلم لیگ کی طرف سے پیش کی گئی قرارداد کو اس وقت ”قرارداد لاہور“ کا نام دیا گیا تھا جس کو دشمنان اسلام و پاکستان نے طنزیہ طور پر ”قرارداد پاکستان“ کے نام سے پکارنا شروع کر دیا تھا اسی دن سے قرارداد لاہور،قرارداد پاکستان کے نام سے مشہور ہو گئی،اور مسلمانوں نے اس نئے نام یعنی”قرارداد پاکستان“ کو بخوشی قبول کر لیا۔
$$$123$$$
قرارداد پاکستان جس کی بنیاد پر مسلم لیگ نے برصغیر میں مسلمانوں کے جدا وطن کے حصول کے لئے تحریک شروع کی تھی اور سات برس کے بعد اپنا مطالبہ منظور کرانے میں کامیاب رہی۔وہ مطالبہ جو اسلامی جمہوریہ پاکستان کے نام سے دنیا کے نقشے پر ابھرا۔
$$$123$$$
ذات پات،اونچ نیچ اور فرقوں میں بٹے ہوئے ہندو بنیوں نے نہ صرف مسلمانوں پر زندگی تنگ کر دی تھی بلکہ دیگر اقلیتوں جن میں عیسائی وغیرہ بھی شامل تھے ان کا جینا بھی دوبھر کر رکھا تھا،ایسے حالات میں مسلمانوں کو اپنی سماجی،ثقافتی،سیاسی،معاشرتی،مذہبی اور معاشی روایات کو پروان چڑھانے میں شدید مشکلات کا سامنا تھا اور یہ دو قومی نظریے کی انتہا تھی،مزید یہ کہ اقتدار کے نشے میں مست کانگریسی حکومت نے ہندو اکثریت کو رام کرنے کے لئے انتہا پسند فیصلے کیے۔
$$$123$$$
چنانچہ انہی مسلم دشمن حالات کے خلاف مسلمانان ہند اُٹھ کھڑے ہوئے تھے کیونکہ برہمنوں کی زیادتیوں سے تحفظ کیلئے ایک الگ وطن ناگزیر ہو چکا تھا۔قائداعظم محمد علی جناح نے 22 مارچ کو ہونے والے افتتاحی اجلاس سے خطاب کرتے ہوئے پہلی بار کہا”ہندوستان میں مسئلہ فرقہ ورانہ نوعیت کا نہیں ہے بلکہ بین الاقوامی ہے یعنی یہ دو قوموں کا مسئلہ ہے“۔
$$$123$$$
انہوں نے کہا کہ ”ہندوؤں اور مسلمانوں میں فرق اتنا بڑا اور واضح ہے کہ ایک مرکزی حکومت کے تحت ان کا اتحاد خطرات سے بھرپور ہو گا،انہوں نے یہ بھی کہا کہ اس صورت میں ایک ہی راہ ہے کہ دونوں قومیتوں کی علیحدہ مملکتیں ہوں“۔
$$$123$$$
دوسرے دن انہی خطوط پر 23مارچ کو بنگال کے وزیر اعلیٰ مولوی فضل الحق المعروف شیرِ بنگال نے قرارداد لاہور پیش کی جس میں کہا گیا تھا کہ اس وقت تک کوئی آئینی پلان نہ تو قابل عمل ہو گا اور نہ مسلمانوں کو قبول ہو گا جب تک ایک دوسرے سے ملے ہوئے جغرافیائی یونٹوں کی جداگانہ علاقوں میں حد بندی نہ ہو۔
$$$123$$$
جہاں مسلمانوں کی عددی اکثریت ہے جیسے کہ ہندوستان کے شمالی مغربی اور شمال مشرقی علاقے،انہیں یکجا کرکے ان میں آزاد مملکتیں قائم کی جائیں جن میں شامل یونٹوں کو خود مختاری اور حاکمیت اعلیٰ حاصل ہو۔مولوی فضل الحق کی جانب سے پیش کردہ اس قرارداد کی تائید یوپی کے مسلم لیگی رہنما چوہدری خلیق الزماں،پنجاب سے مولانا ظفر علی خان، سرحد(خیبر پختونخواہ)سے سردار اورنگ زیب،سندھ سے سر عبداللہ ہارون اور بلوچستان سے قاضی عیسیٰ نے کی۔
$$$123$$$
قرارداد پاکستان 24 مارچ کو ہونے والے اختتامی اجلاس میں منظور کی گئی۔اپریل 1941ء میں مدراس میں مسلم لیگ کے اجلاس میں قرارداد لاہور کو جماعت کے آئین میں شامل کر لیا گیا اور اسی کی بنیاد پر پاکستان کی تحریک شروع ہوئی۔قرارداد پاکستان کے مصنف اس وقت کے وزیر اعلیٰ پنجاب سر سکندر حیات خان تھے جو کہ پنجاب مسلم لیگ کے صدر بھی تھے۔مسلم لیگ میں شمولیت سے قبل آپ یونیسٹ پارٹی کے سربراہ تھے۔
$$$123$$$
23 مارچ 1940ء کو شہر لاہور میں مسلماناں ہند نے اپنی منزل کا اعلان کیا تھا۔اور دو ٹوک الفاظ میں کہا تھا کہ ہم ہندوستان میں مسلمانوں کے لئے آزاد خطوں کی جدوجہد کا اعلان کرتے ہیں۔اس تاریخی قرارداد کی رو سے آل انڈیا مسلم لیگ کا اجلاس پورے غور و خوض سے اس نتیجے پر پہنچا کہ ہندوستان کے آئینی مستقبل سے متعلق صرف وہی تجویز قابل عمل اور قابل قبول ہو گی جو مندرجہ ذیل اصولوں پر مبنی ہو گی۔
$$$123$$$
یعنی موجودہ صوبائی سرحدوں میں ردو بدل کر کے ملک کی تقسیم اس طرح کی جائے کہ ان علاقوں میں آزاد ریاستیں قائم ہو سکیں جہاں مسلمانوں کی اکثریت ہے یعنی ہندوستان کے شمال مغربی اور شمال مشرقی خطے میں جو علاقے شامل ہوں گے ان کو مکمل خود مختاری اور اقتدار اعلیٰ حاصل ہو گا۔
$$$123$$$
قوم کو ایک واضح نصب العین مل چکا تھا اور خوش قسمتی سے قائداعظم جیسے مدبر قائد میسر تھے جن کی قیادت سحر انگیز اور ولولہ انگیز ہونے کے علاوہ سیاست میں صداقت اور دیانتداری کی علمبردار تھی۔
$$$123$$$
دوسری جنگ عظیم کے خاتمے تک مسلمانان ہند مسلم لیگ کے پرچم تلے متحد ہو چکے تھے۔1945ء میں وائسرائے ہند لارڈ ویول نے مسلم لیگ اور مطالبہ پاکستان کی مقبولیت اور دوسری جماعتوں کی طاقت کا اندازہ کرنے کے لئے انتخابات کروائے۔کانگرس کے ایماء پر بننے والے مسلمانوں کے نام نہاد متحدہ محاذ کی مخالفت کے باوجود مسلم لیگ کو تاریخی فتح حاصل ہوئی اور مسلم لیگ مسلمانان ہند کی نمائندہ جماعت بن کر سامنے آئی اور اس طرح حصول پاکستان کی منزل قریب سے قریب تر ہو گئی۔
$$$123$$$
23 مارچ کا دن ہر سال اہل پاکستان کو اس جذبے کی یاد دلاتا ہے جو قیام پاکستان کا باعث بنا۔ہم عہد کریں کہ مملکت خداداد پاکستان کی جغرافیائی اور نظریاتی سرحدوں کے تحفظ کی خاطر اپنے خون کا آخری قطرہ تک بہانے سے باز نہیں آئیں گے۔
$$$123$$$
سینیٹ انتخابات میں تاریخی طور پر برتری ہمیشہ سے حکومت کو ہی حاصل ہوتی ہے کیونکہ حکومت کے پاس اراکین اسمبلی کو نوازنے کے بہت سے طریقے دستیاب ہوتے ہیں جیسے سیکرٹ فنڈز سے نقد ادائیگیاں،ترقیاتی فنڈز،ملازمتوں کا کوٹہ،من پسند ٹرانسفر پوسٹنگ وغیرہ جبکہ اپوزیشن کو یہ خوف لاحق ہوتا ہے کہ حکومت اپنی انتظامی قوت کو استعمال کرکے ان کے ووٹ خرید لے گی مگر شومئی قسمت کہ یہ پہلا موقعہ تھا کہ حکومت کے ووٹ کمال مہارت سے اپوزیشن نے خرید لئے۔
$$$123$$$
حالیہ سینیٹ انتخابات میں تحریک انصاف کی حکومت کو اس لمحے اپنی سیاسی تاریخ کا سب سے بڑا دھچکا لگا جب پاکستان ڈیمو کریٹک موومنٹ (پی ڈی ایم) کے مشترکہ امیدوار سید یوسف رضا گیلانی غیر متوقع طور پر حکومتی امیدوار حفیظ شیخ کو 5 ووٹوں سے شکست دیکر کامیاب ہو گئے حالانکہ ایوان بالا کے انتخابات شروع ہونے سے قبل تک حکمراں اتحاد کے پاس 178 ووٹ کی واضح برتری موجود تھی۔
$$$123$$$
برسہا برس سے زبان زد عام ہے کہ سندھ کی سیاست میں پیپلز پارٹی کو سیاسی مشکلات کے گرداب میں پھنسائے رکھنے کیلئے ازحد ضروری ہے کہ وفاقی حکومت کے نمائندے یعنی گورنر سندھ کو سائیں پیر پگارا کا دست شفقت لازمی حاصل ہو یہی وجہ ہے کہ وفاق میں مسلم لیگ ن کی حکومت ہو یا پھر تحریک انصاف کو اس سے کوئی خاص فرق نہیں پڑتا لیکن جس بات سے سندھ کی سیاست میں واقعی فرق پڑتا ہے وہ یہ ہے کہ کیا وفاقی حکومت کو سائیں پیر پگارا کی آشیرباد حاصل ہے یا نہیں لہٰذا حالیہ سینیٹ انتخاب میں تحریک انصاف کی حکومت نے سندھ میں اپنی سینیٹ نشستوں کا حصول یقینی بنانے کیلئے پیر پگارا کے بھائی سائیں سید صدر الدین راشدی کو جی ڈی اے کے پلیٹ فارم سے سینیٹر کی نشست پر کھڑا کیا تھا مگر حیران کن طور پر تحریک انصاف اور ایم کیو ایم پاکستان کے تو 2،2 سینیٹرز جی ڈے اے کے ووٹوں سے منتخب ہو گئے مگر جی ڈی اے کا اکلوتا امیدوار اور وہ بھی سائیں سید صدر الدین راشدی تحریک انصاف کے 7 ووٹ نہ ملنے کی وجہ سے شکست کھا گیا۔
$$$123$$$
پیپلز پارٹی کا ایک مدت سے سیاسی موٴقف رہا ہے کہ وزیراعظم پاکستان کو اقتدار کے ایوان سے بے دخل کرنے کا سب سے مناسب اور بہتر راستہ تحریک عدم اعتماد کا ہے لیکن جب صدر مملکت پاکستان عارف علوی نے وزیراعظم کو قومی اسمبلی سے اعتماد کا ووٹ لینے کا کہا تو پیپلز پارٹی بشمول اپوزیشن الیون نے تحریک عدم اعتماد کا بائیکاٹ کرکے عمران خان کو ازخود ہی”سیاسی واک اوور“ دے دیا حالانکہ اپوزیشن اتحاد کے پاس 160 یقینی ووٹ قومی اسمبلی میں موجود ہیں اور اگر اپوزیشن جماعتوں کی جانب سے ”سیاسی مہارت“ کے ساتھ ان ووٹوں کا استعمال کیا جاتا تو عمران خان کو عدم اعتماد کا ووٹ حاصل کرنے میں سخت مشکلات بھی پیش آسکتی تھیں مگر پی پی نے تحریک عدم اعتماد کا بائیکاٹ کرکے عمران خان کی حکومت کو گرانے کا سنہرا سیاسی موقع گنوا دیا جبکہ چیئرمین پیپلز پارٹی بلاول بھٹو زرداری نے اعلان کیا ہے کہ وہ پنجاب اسمبلی میں تحریک انصاف کی حکومت کے خلاف تحریک عدم اعتماد لا کر اسے کامیاب بنائیں گے،لطیفہ تو یہ ہے کہ پنجاب اسمبلی کے 368 کے ایوان میں پیپلز پارٹی کی پاس فقط 7 نشستیں ہیں،لگتا ہے کہ کسی نے جادو کروا دیا ہے۔
$$$123$$$
وزیراعظم عمران خان نے جب سینیٹ الیکشن میں اپنے امیدوار حفیظ شیخ کی عبرتناک شکست کے بعد قومی اسمبلی سے اعتماد کا ووٹ لینے کا اعلان کیا تو کسی نے اس فیصلہ کو عمران خان کی بلند ہمتی اور اخلاقی جرات سے تعبیر کیا تو کسی نے اس سیاسی چال کو وزیراعظم کی فطری عجلت پسندی کا مظہر سمجھا نیز کسی نے پھبتی کسی کہ”لو جی!اب آپ اپوزیشن کے دام میں وزیراعظم آگیا“جبکہ بعض ٹی وی اینکرز کا تو یہاں تک کہنا تھا کہ ”تحریک عدم اعتماد ایک جوا ہے جس میں وزیراعظم نے اپنی تمام ”سیاسی کمائی“ داؤ پر لگا دی ہے“مگر سب سے زور دار تبصرہ تو مریم نواز نے کیا تھا کہ” حکمران اتحاد کے اراکین اسمبلی نے اگلے انتخابات میں ن لیگ کے ٹکٹ کے عوض اپنے ووٹوں کا سودا کیا ہے“لیکن 12 بج کر 12 منٹ پر قومی اسمبلی میں وزیراعظم عمران خان کے خلاف تحریک عدم اعتماد کی کارروائی شروع ہوتے ہی اپوزیشن الیون کے ”سیاسی چہرے“ پر بھی پورے 12 ہی بج گئے اور عمران خان 178 ووٹ لے کر دوسری بار وزیراعظم پاکستان منتخب ہو گئے۔
$$$123$$$
یاد رہے کہ پہلی بار انہیں 176 ووٹوں نے وزارت عظمی کے منصب پر بیٹھایا تھا اور اس بار عمران خان کو 2ووٹ زیادہ مل گئے۔لگتا ہے کہ کسی نے جادو کروا دیا ہے۔
$$$123$$$
یادش بخیر!کہ اس کالم کو لکھنے سے قبل ہی پختہ ارادہ کر لیا گیا تھا کہ چاہے کچھ بھی ہو جائے سینیٹ انتخابات،اراکین اسمبلی کی خرید و فروخت، الیکشن کمیشن آف پاکستان کی آئینی ذمہ داریوں اور نومنتخب سینیٹر سید یوسف رضا گیلانی کے صاحبزادے،علی گیلانی کی جانب سے جاری کردہ ”ووٹ ضائع کرنے کے سیاسی طریقے“ پر مبنی ویڈیو کے متعلق ایک بھی لفظ نہیں لکھا جائے گا،دراصل کالم نگار کی پختہ نیت تھی کہ آج کے کالم میں وہ اپنے قارئین کو پاکستان میں رائج اعلیٰ سیاسی اقدار،بلند کردار سیاستدانوں کے اوصاف جمیلہ کا تذکرہ کرنے کے ساتھ ساتھ مختلف علمی،دلائل و براہین سے ثابت کرنے کی تحریری سعی کرے گا کہ میثاق جمہوریت کے”سیاسی صحیفے“ میں درج آفاقی فرمودات ملک میں جمہوریت کے تسلسل اور استحکام کیلئے کس قدر اہم اور ناگزیر ہیں لیکن جب کالم مکمل ہو گیا تو کالم نگار سوچ رہا ہے کہ یہ میرے قلم نے کیا کچھ اور کیوں کر لکھا دیا ہے؟۔
$$$123$$$
اللہ تعالیٰ نے دنیا میں پیدا ہونے والوں کو جوڑوں کی صورت میں پیدا کیا ہے یعنی مذکر اور موئنث‘ مرد اور عورت ۔ اللہ تعالیٰ نے آدم کی پسلی سے عورت کو پیدا کیا اور اسے ایک خاص مرتبہ و مقام عطا کردیا۔ دین کامل نے عورت کو اہمیت اور عزت دینے میں کوئی دقیقہ فروگزاشت نہیں رکھا لیکن بشری کمزوریوں نے مرد کو برتر اور عورت کو کم تر گرداننا شروع کردیاجبکہ عورتوں نے ہر میدان میں بہترین صلاحیتوں کا مظاہرہ کرتے ہوئے خودکو منوایا ‘باوجود اس کے عورتوں سے ہونے والی زیادتیوں کا سلسلہ گزرتے وقت کیساتھ دراز ہوتا چلا گیا ۔
$$$123$$$
ایک ایسا موقع آیا جب امریکہ میں خواتین نے اپنی تنخواہ کے مسائل سے متعلق احتجاج کیا جسے گھڑسوار دستوں کے ذریعے کچل دیا گیا۔اس کے بعد دنیا بھر میں غم و غصے کی لہر دوڑ گئی اور 1908ء میں امریکہ کی سوشلسٹ پارٹی نے خواتین کے مسائل حل کرنے کیلئے ”ویمن نیشنل کمیشن“ بنایا اور بڑی جدوجہد کے بعد فروری کی آخری تاریخ کو خواتین کے عالمی دن کے طور پر منایا جانے لگا۔
$$$123$$$
یہ دن سب سے پہلے 28 فروری کو 1909ء میں امریکہ میں منایا گیا‘ پہلی عالمی خواتین کانفرنس 1910ء میں کوپن ہیگن میں منعقد کی گئی۔ 8 مارچ 1913ء کو پورے یورپ میں خواتین کی جانب سے ریلیاں نکالی گئیں اور آگاہی پروگرام منعقد کئے گئے ۔اس کے بعد سے ہر سال مارچ کی 8 تاریخ کو عالمی سطح پر یوم خواتین منایا جاتا ہے۔ چین‘روس‘ نیپال‘کیوبا اور کئی دیگر ممالک میں اس دن خواتین کارکنان کی چھٹی بھی ہوتی ہے ۔
$$$123$$$
اس دن کو منانے کا مقصد خواتین کو سیاسی معاشی اور سماجی شعبے میں برابری ‘اچھی صحت و تعلیم‘ جائیداد میں حصہ‘مساوی معاوضہ‘ نان نفقہ‘ پبلک ٹرانسپورٹ میں بڑا یا مساوی پورشن اور اہم عہدوں پر تقرری اور آگاہی ہے۔
$$$123$$$
پاکستانی اس اعتبار سے خوش نصیب ہیں کہ اس کی تاریخ کے صفحات پرخواتین کا کردار سنہری حرفوں میں درج ہے ۔تحریک پاکستان میں خواتین کا مثالی کردار کس سے پوشیدہ ہے ؟بی اماں (مولانا محمد علی جوہر اور مولانا شوکت علی کی والدہ )‘ مادر ملت فاطمہ جناح‘بیگم رعنا لیاقت علی خان‘بیگم جہاں آراشاہنواز‘ بیگم شائستہ اکرام اللہ اور ایسے کئی روشن نام ہمارے دلوں پر نقش ہیں جنہوں نے تحریک آزادی میں اپنا موثر اور بھرپور کردار ادا کیا۔
$$$123$$$
تھوڑاآگے بڑھیں تو بے نظیر بھٹو جیسا روشن ستارہ بھی پاکستان کے ہی نصیب میں آیا جو دنیا کی پہلی مسلم خاتون وزیراعظم تھیں اور اس وقت مریم نواز شریف نامی ستارہ بھی پاکستانی سیاست کے میدان میں پوری آب و تاب سے جگمگارہا ہے۔
$$$123$$$
آج ایک جانب جہاں ہماری مائیں گھروں میں اپنی اولاد کو اچھا دینی اور تعلیمی ماحول فراہم کرنے کیساتھ ساتھ بہتر زندگی گزارنے کی تربیت دے رہی ہیں‘وہیں بے شمار خواتین معاشی مسائل کے حل کیلئے گھروں سے باہر نکل کر اپنی صلاحیتوں کا مظاہرہ کررہی ہیں۔
$$$123$$$
کوئی ایسا شعبہ حیات نہیں جس میں پاکستانی عورت نے اپنا مقام نہ منوایا ہو۔آئی ٹی کی دنیا میں ارفہ کریم ‘ کھیلوں کے میدان میں نسیم حمید‘ ادبی دنیا میں فاطمہ ثریا بجیا‘بانو قدسیہ‘بشریٰ رحمان‘فہمیدہ ریاض‘ حسینہ معین‘ میڈیا انڈسٹری میں سلطانہ صدیقی ‘شارمین عبید چنائے‘ مومنہ درید‘ مہرین جبار ‘شاعری کی سلطنت میں زہرہ نگاہ‘پروین شاکر‘ فاطمہ حسن ‘ سماجی خدمات میں عاصمہ جہانگیر‘ طاہرہ عبداللہ‘ مہناز رفیع‘حنا جیلانی‘ بلقیس ایدھی‘ شاہین عتیق الرحمان ‘زہرہ سجاد زیدی‘ زبیدہ جلال‘ملالہ یوسف زئی‘صادقہ صلاح الدین‘سسٹر نسیم جارج‘ زاہدہ قریشی ‘ یاسمین لاری‘ سبین محمود اورشازیہ شاہین‘ صحافت کے میدان میں نسیم زہرہ‘شیری رحمان ‘ شیریں مزاری‘ڈاکٹر عائشہ صدیقہ‘زاہدہ حنا‘عاصمہ شیرازی ‘عاصمہ چوہدری ‘ مہربخاری ‘ ریحانہ حاکم ‘ سیاسی ایوانوں میں زرتاج گل ‘ حنا ربانی کھر‘فہمیدہ مرزا‘عطیہ عنایت اللہ‘شیری رحمان‘شرمیلا فاروقی ‘ فردوس عاشق اعوان‘شمیلہ اسلم‘شازیہ مری‘ماروی میمن‘ تہمینہ دولتانہ‘ شیریں مزاری‘راحیلہ قاضی‘ خولہ امجد‘ذکیہ شاہنواز ‘ فخرالنساء کھوکھر‘ نسرین جلیل‘مسرت ہلالی ‘حمیدہ کھوڑو‘ جمیلہ رزاق ‘ فریال تالپور‘فوزیہ وہاب‘مریم نواز‘غنوی بھٹو‘مہنازرفیع‘بشری رحمان‘فریال گوہر‘ماجدہ رضوی‘ خوش بخت شجاعت‘ شمیلہ اسلم ‘ ڈاکٹر نوشین حامد‘راحیلہ خادم‘ حنا بٹ‘بشری انجم‘کنول لیاقت‘سبین گل خان‘سعدیہ سہیل رانا‘عظمی کاردار‘ ساجدہ بیگم‘ ذکیہ شاہنواز ‘ اداکاری و گلوکاری کے شعبے میں بشری انصاری ‘ عابدہ پروین‘ خالدہ ریاست ‘شعبہ پولیس شہزادی گلفام ‘ جانوروں کے حقوق کے حوالے سے عائشہ چندریگر ‘تاریخ کے میدان میں عائشہ جلال ‘شعبہ سائنس میں آصفہ اختر‘ آرمی میں پہلی لیفٹیننٹ جنرل نگار جوہر ‘ماہر فلکیات نرگس مالوالہ ‘چترال سے تعلق رکھنے والی فٹ بالر کرشمہ علی ‘ طب کی دنیا میں ڈاکٹر و محقق حنا چوہدری سمیت دیگر بے شمار خواتین اپنی صلاحیتوں کے جوہر دکھارہی ہیں۔
$$$123$$$
چترال سے تعلق رکھنے والی آئی سرجن ڈاکٹر زبیدہ سرانگ کا نام بھی قابل فخر ہے جن کی آنکھ کے موضوع پر لکھی جانے والی کتاب کو دنیا کی آل ٹائم بیسٹ کتاب قرار دیا گیا‘یاد رہے آنکھ پر سب سے پہلے کام مسلمان سائنسدان ابن الہیثیم نے کیا تھا۔
$$$123$$$
ہماری قابل فخر خواتین میں زارا نعیم کا نام بھی شامل ہے جس نے ایسوسی ایشن آف چارٹرڈ سرٹیفائیڈ اکاوٴنٹنٹس (اے سی سی اے) کے فنانشل رپورٹنگ کے امتحان میں 179 ملکوں کے لاکھوں طلبہ میں سے سب سے زیادہ نمبرحاصل کئے۔
$$$123$$$
ہر گزرتا ہوا دن ثابت کررہا ہے کہ ہماری عورت ہر میدان میں نمایاں اور کامیاب ہے اور اس کی کامیابی کے یقینا اثررات دوررس ہو ں گے۔ عورت کے ساتھ غیر مساوی سلوک کی ذمہ دار حکومت‘ قانون یا مذہب نہیں ہے بلکہ معاشرے کی فرسودہ روایات اور بوسیدہ نظام ہے‘ باوجود اس کے پاکستانی معاشرے میں عورت کیلئے ترقی کے تمام مواقع موجود ہیں۔ عورتوں کے مسائل کے سدباب کیلئے ہردورمیں حکومتیں قانون سازی کرتی رہی ہیں تاہم بہت سی قانونی پیچیدگیوں‘ معاشرتی و سماجی رکاوٹوں کے باعث ان قوانین پر عملدرآمد نہیں ہوسکا۔
$$$123$$$
عورتوں کے تحفظ ‘ حقوق نسو اں اور ان پر ہونے والے تشدد کی روک تھام کیلئے قانونی شقیں موجود ہیں جن کے مطابق خواتین اپنے تحفظ کے خاطر عدالتوں سے فوری رجوع کرسکتی ہیں مگر صرف قانون ہی کسی کے حقوق کے تحفظ کی ضمانت نہیں دے سکتابلکہ سماجی رویئے اور اجتماعی سوچ میں تبدیلی بھی نہایت اہمیت کی حامل ہے ۔
$$$123$$$
ضرورت اس امر کی ہے کہ باصلاحیت اور کچھ کر دکھانے کا عزم رکھنے و الی خواتین کی ہر ممکن حوصلہ افزائی کی جائے ۔
$$$123$$$
پاکستان میں خواتین کیلئے آگے بڑھنے کے مواقع محدود جبکہ ان پر ڈھائے جانے والے مظالم کی داستانیں لامحدود ۔خواتین کا عالمی دن متقاضی ہے کہ ایک جانب حکومت حساس معاملات پر قانون سازی کرکے مسائل کو حل کرے ‘غیر سرکاری ادارے آگاہی اور معلومات کی فراہمی کی ذمہ داری ادا کریں جبکہ صوبائی ‘قومی اور علاقائی سطح پر موجود اداروں کو خواتین کی حالت بہتر بنانے کیلئے مزید کام کیا جائے ‘ دوسری جانب معاشرہ عورتوں‘ بہنوں اور بیٹیوں کے حوالے سے اپنے رویئے میں مثبت تبدیلی لائے تاکہ ہم اپنی آدھی آبادی کو ترقی کے عمل کا حصہ بنانے کامیاب ہوسکیں۔ یاد رکھیں کہ تعلیم صحت‘روزگار ‘ سیاست‘ہر میدان میں خواتین کو آگے لاکرہی پائیدارترقی کا ہدف حاصل کیا جاسکتا ہے ۔
$$$123$$$
نئے انکشاف کے مطابق لاہور سمیت پنجاب کے چار اضلاع میں 70 فیصد برطانوی طرز کا کورونا پایا گیا ہے اس برطانوی طرز کے کورونا وائرس نے پورے صوبہ پنجاب میں تباہی مچا رکھی ہے۔وزیر صحت نے کہا کہ متاثرہ اضلاع کے رہائشیوں کی بڑی تعداد کا برطانیہ سے آنا جانا بہت زیادہ ہے۔
$$$123$$$
برٹش اور ووہان وائرس کی شدت ایک جیسی مگر برطانوی کرونا کا انفیکشن تیزی سے پھیلتا ہے۔وزیر اعلیٰ کے نئے نوٹیفکیشن کے مطابق پنجاب میں 41 مقامات پر سمارٹ اور 4 ہزار جگہوں پر مائیکرو سمارٹ لاک ڈاؤن ہے۔لاہور میں کورونا کے 8 فیصد کیسز کی وجہ سے تمام تعلیمی ادارے 15 روز کیلئے بند کر دئیے گئے ہیں۔یاسمین راشد نے بتایا کہ تفریحی پارکس شام 6 بجے بند ہوں گے۔
$$$123$$$
دفاتر کے 50 فیصد ملازمین گھروں سے کام کریں گے جبکہ سینما گھر اور مزارات بھی بند رہیں گے۔پبلک ٹرانسپورٹ خصوصاً میٹرو بس سروس اور اورنج لائن میٹرو ٹرین کیلئے مسافروں کی تعداد ایس او پیز کے مطابق محدود کی جائے گی۔یونیورسٹی آف ہیلتھ سائنسز اور اس کے الحاق شدہ میڈیکل اور ڈینٹل کالجز دو ہفتے کیلئے بند کر دیئے گئے۔اس دوران تمام کلاسز ٹائم ٹیبل کے مطابق آن لائن طریقہ کار پر منتقل ہو جائیں گے۔
$$$123$$$
پاکستان میں سرکاری اعداد و شمار کے مطابق کورونا وائرس کے کل متاثرین کی تعداد چھ لاکھ سے تجاوز کر چکی ہے جبکہ اس عالمی وبا سے اب تک ہزاروں اموات ہوئی ہے۔اس وقت شہر مہلک وائرس کی ’تیسری لہر‘کی زد پر ہے۔اموات کے اعتبار سے سب سے زیادہ متاثرہ صوبہ پنجاب ہے۔ صرف لاہور میں 8 جب کہ گوجرانوالہ 9 فیصد کورونا کیسز کی مثبت آنے کی شرح ہے۔
$$$123$$$
معمولات زندگی بحال ہونا شروع ہوئے تو ملک بھر میں کورونا وائرس کی تیسری لہر نے اپنا اثر دکھانا شروع کر دیا،کورونا کی تیسری لہر کے دوران روزانہ کی بنیاد پر 1 ہزار سے زائد کیسز رپورٹ ہو رہے ہیں۔دراصل ہم نے جس طرح ایس او پیز کو اپنے پاؤں تلے روندا ہے،اس کا خمیازہ اب بھگتنے جا رہے ہیں۔تمام پبلک مقامات پر عوام کا ہجوم ہے،سماجی فاصلہ رکھنے اور ماسک پہننے کی لازمی احتیاط کرنا ہم نے چھوڑ دی ہے،ایک غیر سنجیدہ طرز عمل پوری قوم نے اختیار کر لیا ہے۔
$$$123$$$
دوسری جانب سیاسی عدم استحکام اور کورونا کیسز بلند سطح پر پہنچنے،پاکستان کو ملنے والے برآمدی آرڈرز کے دیگر ممالک کو منتقل ہونے کے خد۔کورونا وائرس کی وجہ سے ملکی معیشت کو اب تک 5 ارب ڈالر کا نقصان پہنچ چکا ہے۔کورونا سے معیشت کی شرح نمو منفی 000.4 ہو گئی ہے۔
$$$123$$$
کورونا وائرس کے عالمی اثرات کے باعث محصولات میں خاصی کمی واقع ہوئی اس وبا سے پاکستان میں صنعت اور خدمات کے شعبے کے علاوہ سب سے زیادہ روزانہ کی بنیاد پر کام کرنے والے لوگ متاثر ہوئے ہیں۔
$$$123$$$
وزیراعظم عمران خان کے معاون خصوصی برائے صحت ڈاکٹر فیصل سلطان نے کہا ہے کہ ملک میں واضح طور پر کورونا وائرس کی نئی تیسری لہر آچکی ہے،بالخصوص پنجاب کے بڑے شہروں سمیت پورا پاکستان کورونا وائرس کی نئی لہر کی زد میں ہے،ڈاکٹر فیصل نے کہا ہے کہ نئی لہر ہمارے ہیلتھ سسٹم پر اثر انداز ہو سکتی ہے۔وزیر اعلیٰ عثمان بزدار کی زیر صدارت اجلاس میں لاہور سمیت دیگر شہروں میں کورونا کے مریضوں کی تعداد میں اضافے پر گہری تشویش کا اظہار کیا گیا اور کورونا ٹیسٹوں کی 5 فیصد سے زائد پازیٹو شرح والے شہروں میں عوام کی زندگیوں کو محفوظ بنانے کیلئے مزید ضروری اقدامات کیے گئے مگر دنیا بھر میں تمام معاشی،اقتصادی و تجارتی سرگرمیاں زور و شور سے جا رہی ہیں تو دوسری جانب تعلیمی اداروں کی بار بار اور مسلسل بندش کے باعث پورے ملک کا تعلیمی نظام تباہی کے دہانے پر پہنچ چکا ہے۔
$$$123$$$
موجودہ حکومت نے ملک کے تعلیمی ادارے بند کیے اور یہ کہا کہ آن لائن تعلیم دی جائے گی۔یہ جانے بغیر کہ ہر گھر میں چار سے چھ بچے تو ہوتے ہیں،لیکن ہر ایک کے پاس اپنا کمپیوٹر نہیں ہوتا اور نہ ہی ہر گھر میں انٹرنیٹ کی سہولت ہوتی ہے۔لہٰذا طلبہ کی ایک بڑی تعداد تعلیم سے محروم رہی ہے۔کورونا وائرس کے معیشت پر منفی اثرات مرتب ہونے سے شرح نمو گراؤٹ کا شکار ہو گئی ہے،اگر شرح نمو مسلسل گرنا شروع ہو جائے تو لوگ لمبے عرصے تک بے روزگار رہتے ہیں۔
$$$123$$$
صرف مارچ میں پاکستان کی اسٹاک مارکیٹ 25 فیصد تک گری ہے اور روپے کی قدر میں چھ فیصد کمی واقع ہونے سے ملک کی معیشت پر دباؤ پڑا ہے۔اندازہ ہے کہ عالمی معیشت پر کورونا کے اثرات کا تخمینہ لگانے اور معاشی ترقی کی رفتار کو وبا کے آغاز سے پہلے کی سطح پر لانے کے لئے پانچ سے دس سال کا عرصہ لگ جائے گا۔جب کہ ایک سائنسی تحقیقی جریدے میں شائع ہونے والے مقالے میں صحت عامہ کے ایک امریکی ماہر گیون یامی نے خبردار کیا ہے کہ اگر کورونا ویکسین کی عالمی تقسیم میں ناانصافی اور تعصب کا یہی سلسلہ جاری رہا تو یہ وبا اگلے سات سال تک دنیا پر مسلط رہے گی۔
$$$123$$$
یہ انتباہ عوامی صحت اور وبائی ماہرین نے دیا ہے۔مارچ 2021ء تک دنیا بھر میں کورونا ویکسین کی 28 کروڑ 36 لاکھ خوراکیں دی جا چکی تھی،تاہم اسی صورت حال کا تشویش ناک پہلو یہ ہے کہ ان میں سے تقریباً 75 فیصد خوراکیں صرف 10 امیر ممالک میں دی گئی ہیں، جب کہ کئی غریب ممالک ابھی تک کورونا ویکسین سے مکمل طور پر محروم ہیں،جن کی مجموعی آبادی 2.5 ارب (ڈھائی ارب) کے لگ بھگ ہے۔2021ء کے دوران جوں جوں دنیا میں حالات معمول پر واپس آئیں گے،ترقی یافتہ ممالک یا عالمی مالیاتی ادارے غریب ملکوں کو دی گئی ہنگامی مراعات بھی کم کرنا شروع کر دیں گے۔اس صورت میں قرضوں پر انحصار کی عادی پاکستانی حکومت عالمی منڈیوں میں کمرشل بنیادوں پر مہنگے سود پر قرض لینے پر مجبور ہو گی۔
$$$123$$$
امریکہ نے جب 9/11 کے بعد افغانستان کے خلاف جارحیت کا ارتکاب کیا تو اسے یہ اندازہ نہ تھا کہ یہ چند روزہ جنگ 2 دہائیوں پر مشتمل ہو جائے گی۔عسکری طاقت کے زعم میں واشنگٹن اور اس کے اتحادی ممالک کو یہ گمان بھی نہ تھا کہ افغانستان میں من پسند مفادات حاصل کرنے میں انہیں کن کٹھن راستوں سے گزرنا پڑے گا یہی وجہ ہے کہ جہاں نتائج توقعات کے برعکس نکلے وہیں شکست کے باعث ہونے والے مالی نقصانات نے ان ممالک خاص طور پر سپر پاور امریکہ کی معیشت کو ناقابل تلافی نقصان پہنچایا اسی امریکی کمزوری کا فائدہ کٹھ پتلی کابل انتظامیہ نے بھرپور طریقے سے اٹھایا کیونکہ خود امریکی اداروں نے مالی بے ضابطگی و فراڈ پر مشتمل ان گنت رپورٹس جاری کی ہیں جس سے ثابت ہوتا ہے کہ افغانستان میں امن کے راستے میں غنی حکومت کے ایسے بیشتر کرپٹ اراکین حائل ہیں جنہوں نے ایک جانب امریکہ سے مالی مفادات جبکہ دوسری جانب پاکستان کے خلاف بھارت سے بھی بھارتی فنڈز حاصل کئے اور اس کا بھارت خود اعتراف بھی کر چکا ہے کہ وہ دہشت گردی کے نام پر کالعدم تنظیموں اور گروپوں کو فنڈنگ کرتا ہے۔
$$$123$$$
امریکہ کو افغان جنگ میں 2001ء سے اب تک 20 ارب ڈالر سے زائد نقصان سے دوچار ہونا پڑا ہے۔
$$$123$$$
خیال رہے کہ افغانستان میں تعمیر نو کے مختلف پروگرامز کے لئے تقریباً 134 ارب ڈالر کی منظوری دی گئی تھی لیکن ان منصوبوں کا جب جائزہ لیا گیا تو انکشاف ہوا کہ کل بجٹ کے 30 فیصد یعنی 63 بلین کے اخراجات میں سے 19 بلین ڈالر کرپشن کیلئے ناجائز استعمال پر خرچ کئے گئے صرف جنوری 2018ء سے دسمبر 2019ء تک تقریباً 1.8 ارب ڈالر فراڈ میں ضائع ہوئے۔
$$$123$$$
2008ء میں امریکی حکومت نے ایک ادارہ ”اسپیشل انسپکٹر جنرل فار افغانستان ری کنسٹرکشن“ قائم کیا جس کی یہ ذمہ داری تھی کہ وہ نظر رکھے کہ افغانستان کی تعمیر نو کے منصوبوں پر لگنے والی رقم کیسے اور کیونکر خرچ ہو رہی ہے اس سے 197 اہلکار وابستہ ہیں جس کا سربراہ ”اسپیشل انسپکٹر جنرل کہلاتا ہے۔امریکی ادارے کی اب حالیہ رپورٹ میں افغانستان کی تعمیر نو کے لئے ملنے والے 2.4 ارب ڈالرز پر شب خون مارنے کے حوالے سے جو انکشافات منظر عام پر آئے ہیں اس سے غنی انتظامیہ کی کارکردگی کا پول کھل کر سامنے آگیا ہے۔
$$$123$$$
مقام افسوس ہے کہ ثقافتی،سماجی،معاشی اور معاشرتی ضروریات کو مد نظر رکھ کر نہ بنائے جانے والے اربوں ڈالرز کے منصوبوں سے افغانستان میں تاحال انفراسٹرکچر کی مکمل بحالی نہیں ہو سکی۔
$$$123$$$
افغانستان کے صوبوں بغلان،بلخ،فرح،غزنی،ہرات،جوزگان،کابل،قندھار،خوست،قندوز،لغمان،نگرہار،نمروز،پکتیکا،پکتیہ اور پروان میں بنائے گئے درجنوں تعمیراتی منصوبے جن میں سکول،ہسپتال اور بجلی پیدا کرنے والے کارخانے شامل ہیں سرکاری سطح پر غفلت، استعمال نہ کئے جانے،غیر معیاری تعمیراتی کام یا پرتشدد کارروائیوں یعنی کے جنگ کی وجہ سے یا تو تباہ ہو گئے یا زبوں حالی کا شکار ہیں،ان میں سے بعض ایسے منصوبے بھی شامل ہیں جن کو مکمل تو کر لیا گیا لیکن وہ کبھی استعمال نہیں ہوئے یا ان کو اس مقصد کے لئے استعمال نہیں کیا گیا جن کے لئے وہ بنائے گئے تھے۔
$$$123$$$
یاد رہے کہ 2020ء میں جاری ہونے والی ایک رپورٹ میں بھی اس بات کی طرف اشارہ کیا گیا تھا کہ غنی انتظامیہ نے کرپشن کو جڑ سے ختم کرنے کے بجائے بین الاقوامی برادری کے لئے کاغذی کارروائی میں زیادہ دلچسپی رکھی۔مئی 2016ء میں بھی افغانستان کی تعمیر نو کے سلسلے میں جان ساپکونے 236 صفحات پر مشتمل ایک خصوصی رپورٹ جاری کی تھی جس میں انکشاف کیا گیا تھا کہ جابجا پھیلی کرپشن کی وجہ سے ”افغانستان میں تعمیر نو کی بین الاقوامی کوششیں ناگفتہ بہ حالت میں ہیں“۔
$$$123$$$
امریکی ڈپارٹمنٹ آف ڈیفنس نے 67 لاکھ ڈالر کی مالیت سے جلال آباد میں فوج کے علاقائی تربیتی مرکز میں خواتین کی تربیت کے لئے ایک احاطہ بنایا لیکن افغان حکومت کی طرف سے تربیت پر پابندی کے باعث اس سہولت سے فائدہ نہیں اٹھایا جا سکا۔افغان صوبوں غزنی، ہلمند اور قندھار میں موبائل فون سروس اور افغانستان میں ٹی وی اور ریڈیو کی نشریات کے لئے 72 لاکھ ڈالر سے کمیونیکیشن ٹاورز لگائے گئے لیکن ان کو چلانے کے لئے جو رقم درکار تھی اس کا صحیح طور پر اندازہ نہیں لگایا گیا اور جو رقم مختص کی گئی تھی وہ ناکافی تھی جس کی وجہ سے انہیں کبھی استعمال میں نہیں لایا جا سکا۔
$$$123$$$
امریکی محکمہ انصاف نے مئی 2020ء میں ایک اعلامیہ جاری کیا تھا جس میں کہا گیا تھا کہ ”جی 222 ایئر کرافٹ پروگرام“ میں جو ناکامی ہوئی اس میں کسی پر فوجداری یا سول مقدمہ نہیں چلایا جائے گا۔دلچسپ امر یہ بھی ہے کہ 54 کروڑ 90 لاکھ ڈالر سے دوبارہ استعمال کے قابل بنائے گئے جو 20 جی 222 طیارے اٹلی سے افغانستان کی مسلح افواج کے لئے خریدے گئے تھے ان میں سے 16 ٹرانسپورٹ طیارے چند سال ہی میں ناکارہ قرار دئیے جانے کے بعد صرف 40 ہزار ڈالر میں فروخت کر دئیے گئے۔
$$$123$$$
نومبر 2006ء میں امریکہ کی سینٹرل کمانڈ ایئر فورس نے افغانستان کی افواج کے لئے ”میڈیم لفٹ“طیاروں کی ضرورت کو محسوس کیا۔
$$$123$$$
امریکی فضائیہ یو ایس ایف نے فیصلہ کیا کہ اٹلی کی فضائیہ کی طرف سے ریٹائر کئے جانے والے طیاروں کو ایلینا نارتھ امریکہ نامی ایک کمپنی کے ذریعے خرید ہ جائے۔افغانستان سکیورٹی فورسز فنڈ اے ایس ایف ایف کے لئے مختص کی گئی رقم کو 30 ستمبر 2008ء تک خرچ کرنے کی مدت ختم ہونے سے پہلے یہ ٹھیکہ دینے کی جلدی میں حکام نے متعلقہ قواعد ”فیڈرل ایکوزیشن ریگولیشن“کو پس پشت ڈال کر ستمبر میں اس واحد کنٹریکٹر کو یہ ٹھیکہ دے دیا،نومبر 2009ء سے مارچ 2013ء تک 16 طیارے کابل انٹرنیشنل ہوائی اڈے جبکہ 4 جرمنی میں ریمسٹین کے فوجی ہوائی اڈے پر پہنچا دیں گے ان طیاروں کے بارے میں ہوا بازوں اور ان کی مرمت کرنے والے عملے کی طرف سے جلد ہی شکایتیں موصول ہونا شروع ہو گئی اور ایسے نقص اور خرابیاں سامنے آنے لگیں جن کی وجہ سے ان کے بارے میں سکیورٹی خدشات بھی ظاہر کئے جانے لگے ان طیاروں کی خریداری کے کنٹریکٹ میں کئی ایسی شقیں شامل تھیں جن کے تحت مذکورہ کمپنی کو طیاروں کی مکمل دیکھ بھال، مرمت،اضافی پرزہ جات اور ہوا بازوں کی تربیت میں بھی تعاون جیسی سہولیات فراہم کرنا تھیں لیکن یہ پورا کنٹریکٹ طیاروں کو 2014ء میں سکریپ کرکے فروخت کر دینے کی وجہ سے ختم کر دیا گیا۔
$$$123$$$
سابق افغان صدر حامد کرزئی نے 2012ء میں ایک امریکی ٹی وی کو انٹرویو دیتے ہوئے اس بات کا برملا اظہار کیا تھا کہ امریکہ اور نیٹو ممالک افغانستان میں کرپشن اور دہشت گردی کو فروغ دینے کے ذمہ دار ہیں کیونکہ افغان تاجروں کو بڑے بڑے ٹھیکے دے کر اس کے انتظامات کرنے کے اقدام سے ملک میں کرپشن میں اضافہ ہوا۔افغان طالبان کا بھی روز اول سے یہی دو ٹوک موقف رہا ہے کہ ”امریکہ اور یورپ کی طرف سے مقرر کردہ بلکہ مسلط کردہ انتظامیہ کو نہ ہم جانتے ہیں اور نہ ان کے پاس اتنا اختیار اور قوت ہے کہ افغانستان پر جاری استعمار کے خاتمہ کے لئے بروئے کار آئے اور ملک وملت کے مستقبل کے بارے فیصلہ کر سکے لہٰذا بات ہم ان سے کریں گے جو جنگ کی جڑ ہے اور جس نے ظالمانہ جارحیت سے وطن عزیز پر قبضہ کر رکھا ہے“۔
$$$123$$$
دوحہ معاہدہ میں ملک کی مکمل آزادی کی ضمانت دی گئی ہے۔امریکہ نے اب بھی اس پر یقین دہانی کرائی ہوئی ہے کہ افغانستان کے مستقبل اور بین الافغان مذاکرات سمیت افغانستان کے کسی بھی قومی اور ملی ایشو میں وہ مداخلت نہیں کرے گا لیکن بظاہر دیکھا جائے تو امریکہ نے عراق پر بھی یہ کہتے ہوئے حملہ کیا تھا کہ وہ عوام کو ایک آمر حکمران صدام سے نجات دلانا چاہتے ہیں بعد ازاں وہ دھوم دھڑکے سے عراق کی تعمیر نو میں مصروف ہو گئے مگر افسوسناک امر یہ ہے کہ عراق کی تعمیر نو تو کیا ہونی تھی الٹا یہ اسلامی ملک خانہ جنگی اور فرقہ وارانہ ونسلی فساد کا نشانہ بن گیا بالکل ایسے ہی دہشت گردی کے خلاف نام نہاد جنگ کا نعرہ لگا کر افغانستان میں محاذ آر ائی کا ایسا بازار گرم کیا گیا جس نے دیکھتے ہی دیکھتے دنیا بھر کے ممالک کو تباہی کے دہانے پر پہنچا دیا۔
$$$123$$$
یہ کہنا بے جا نہ ہو گا کہشام،افغانستان،عراق،کشمیر،فلسطین، بوسنیا،چیچنیا،یمن،برما،اردن،مصر،شمالی کوریا اور مشرق وسطیٰ کے وہ ممالک جو خانہ جنگی کی بری طرح لپیٹ میں ہیں کی موجودہ تباہ حال صورتحال کا ذمہ دار صرف امریکہ ہی ہے جس کا اعتراف آج اس کے اتحادی بھی کر رہے ہیں۔ افغانستان میں تعمیر نو کے حوالے سے سپیشل انسپکٹر جنرل جان ساپکو کی خصوصی رپورٹ جس میں یہ انکشاف کیا گیا ہے کہ امریکیوں اور اس کے حواریوں کا جاری کردہ تعمیر نو پروگرام بری طرح ناکام ہو چکا ہے کیونکہ اس سے افغان خطے میں غریب افغان عوام کی حالت تو نہ سدھر سکی البتہ حکمران طبقے سے تعلق رکھنے والے مٹھی بھر افغانی کروڑ پتی اور ارب پتی ضرور بن گئے ہیں لمحہ فکریہ سے کم نہیں ہے۔
$$$123$$$
پاکستان چین آئرن برادرز کی شہد سے میٹھی‘سمندروں سے گہری اور ہمالیہ سے بلند لازوال دوستی کے 70 برس مکمل ہونے کی مناسبت سے تقریبات کا آغاز کر دیا ہے اس موقع پر وزیر خارجہ قریشی نے چینی قیادت کو خراج تحسین پیش کرتے ہوئے کہا”ہمیں یقین ہے کہ صدر شی جن پنگ کی قیادت نے چینی قوم کو قومی امنگوں کی تکمیل میں بڑی مدد کیہے ۔
$$$123$$$
“وزیر خارجہ نے کہا کہ پاکستان اور چین دونوں ممالک کے رہنماؤں اور عوام کی متواتر نسلوں نے ان تعلقات کو مستحکم کرنے کے لئے انمول شراکت کی ہے ۔انہوں نے وبائی مرض پر قابو پانے کے لئے اینٹی کووڈ ویکسین اور دیگر سامان کی خوراکیں عطیہ کرنے پر چینی حکومت کا شکریہ ادا کیا اور چین کے بیلٹ اینڈ روڈ اقدام کے ویژن کی تعریف کی۔
$$$123$$$
وزیر خارجہ مخدوم شاہ محمود قریشی نے کہا پاکستان چین اقتصادی راہداری کا یہ مشترکہ منصوبہ اس خطے میں گیم چینجر کی حیثیت رکھتا ہے۔
$$$123$$$
آج چین دنیا کی دوسری بڑی اقتصادی طاقت ہونے کے ساتھ ساتھ عالمی تجارت اور آرٹیفیشل انٹیلی جنس میں اپنا لوہا منوا چکا ہے۔ان کے بقول چیئرمین ماؤزے تنگ اور وزیراعظم چو این لائی نے دونوں ممالک کے تعلقات کو مضبوط بنانے میں تاریخی کردار ادا کیا۔چینی وزیر خارجہ نے اپنے ویڈیو لنک خطاب میں کہا کہ گزشتہ 70 برسوں میں چین اور پاکستان نے مل کر تمام مشکلات پر قابو پاتے ہوئے منفرد آہنی دوستی قائم کی ہے۔
$$$123$$$
یہ دوستی دونوں ممالک کا سب سے قیمتی اسٹریٹجک اثاثہ بن چکی ہے اور اس کی جڑیں عوام کے دلوں میں گھر کر چکی ہیں۔ دونوں ممالک نے ہمیشہ اعلیٰ سطح کے قریبی تبادلوں کو برقرار رکھا ہے۔سات دہائی قبل اس خطہ میں لانگ مارچ کی شکل میں ماؤزے تنگ کی طویل اور کٹھن جدوجہد کے نتیجہ میں عوامی جمہوریہ چین کے نام سے نئی مملکت معرض وجود میں آئی تو اس کی اقوام متحدہ کی رکنیت کیلئے پاکستان نے سب سے پہلے اس کے حق میں ووٹ دیا۔
$$$123$$$
پھر عوامی جمہوریہ چین اور اسلامی جمہوریہ پاکستان کے درمیان 21 مئی 1951ء کو باضابطہ سفارتی تعلقات قائم ہوئے جو روز بروز نہ صرف مستحکم ہوتے گئے بلکہ لازوال دوستی میں بھی بدل گئے۔اس تناظر میں پاک چین دوستی اس خطے اور دنیا میں ضرب المثل بن چکی ہے اور دونوں ممالک باہمی اقتصادی تعاون ہی نہیں‘ایک دوسرے کے دفاع کیلئے دفاعی تعاون کے بندھنوں میں بھی بندھ چکے ہیں اور ایک دوسرے کی اسٹریٹجیکل ترجیحات بھی مشترکہ ہیں۔
$$$123$$$
آزمائش کی ہر گھڑی میں برادر چین نے پاکستان کی معاونت کی اور اس کا ساتھ نبھایا جبکہ قدرتی آفات میں بھی پاکستان کے متاثرہ علاقوں کی بحالی کیلئے امدادی کاموں میں کبھی کوئی کسر نہیں چھوڑی۔
$$$123$$$
جب بھارت نے 60 ء کی دہائی میں چین کے علاقے ارونا چل پردیش میں چینی فوجوں کے ساتھ چھیڑ چھاڑ کا سلسلہ شروع کیا جبکہ بھارت اس متصل جموں و کشمیر پر پہلے ہی اپنا فوجی تسلط جما چکا تھا اور پاکستان کی سلامتی کے درپے تھا جس کیلئے وہ اپنے زیر تسلط کشمیر ہی کے راستے پاکستان پر آبی دہشت گردی کا مرتکب ہو رہا تھا تو بھارت کے توسیع پسندانہ عزائم کو بھانپتے ہوئے دونوں نے دفاعی تعاون قائم کیا جو بعد میں فطری اتحاد میں بدل ہو گیا۔
$$$123$$$
چین کی پیپلز لبریشن آرمی نے ارونا چل پردیش میں بھارتی سورماؤں کو ناکوں چنے چبوا کر انہیں پسپائی پر مجبور کر دیا اور پھر جب بھارت نے ستمبر 1965ء میں پاکستان پر جنگ مسلط کی تو چین پاکستان کے ساتھ کندھے سے کندھا ملا کر کھڑا ہوا۔ اس نے ہر فورم پر کشمیر موقف پر پاکستان کا دو ٹوک ساتھ دیا اور اسی طرح چین پاکستان کی نیو کلیئر سپلائزر گروپ کی رکنیت کیلئے بھی اس کی بے لوث حمایت کرتارہا اور پاکستان کی سلامتی کونسل میں مستقل رکنیت کیلئے مضبوط آواز اٹھانے کے ساتھ ساتھ چین نے بھارت کی مستقل رکنیت کی ہمیشہ ڈٹ کر مخالفت کی۔
$$$123$$$
منموہن سنگھ کے دور میں جب اس وقت کے بھارتی آرمی چیف ایس کے سنگھ نے بھارت کے ایٹمی جنگی سازو سامان کے نشے میں بیجنگ اور اسلام آباد کو 96 گھنٹے میں بیک وقت برباد کرنے کی بڑھک ماری توپاکستان اور چین کے مابین دفاعی تعاون مزید مضبوط ہو گیا جو خطے کے امن و سلامتی کی بھی ضمانت بنا۔
$$$123$$$
اسی تناظر میں چین اور پاکستان کے مابین گوادر پورٹ سے منسلک اقتصادی راہداری کے مشترکہ منصوبے کا معاہدہ ہوا جو آج اللہ کے فضل سے آپریشنل ہونے کے قریب ہے جس سے پاکستان اور چین ہی نہیں اس پورے خطے کیلئے اقتصادی ترقی کے دروازے کھل جائیں گے اور سی پیک سے منسلک ممالک کی عالمی منڈیوں تک رسائی ہو گی تو اس کے ذریعے عالمی اقتصادی ترقی کے امکانات بھی روشن ہو جائیں گے۔
$$$123$$$
امریکہ اور بھارت کو اس حوالے سے سی پیک ایک آنکھ نہیں بھا رہا چنانچہ امریکہ اور بھارت دونوں نے سی پیک پر تحفظات کا اظہار کرکے اسے متنازعہ بنانے کی کوشش کی مگر چین نے ان دونوں کے تحفظات کا دو ٹوک جواب دیا۔بھارت کی مودی سرکار نے دو سال قبل پانچ اگست 2019ء کو اپنے غیر قانونی زیر تسلط جموں و کشمیر کو دو حصوں میں تقسیم کرکے اسے بھارتی سٹیٹ یونین میں شامل کیا تو اس پر چین نے ہی سب سے پہلے سلامتی کونسل کا ہنگامی اجلاس طلب کرایا اور کشمیریوں کے حق خودارادیت کی کھل کر حمایت کی۔
$$$123$$$
اسی دوران جب بھارتی فوجوں نے لداخ کے راستے اور ناچل پردیش میں چینی فوج کے ساتھ دوبارہ چھیڑ چھاڑ کی کوشش کی تو چین نے فی الواقع بھارت کو چھٹی کا دودھ یاد کرا دیا اور پھر دوسری بار ایسی ہی بھارتی کوشش پر اسے پھر انتہاء درجے کی زہمت اٹھانا پڑی۔اس میں کوئی دورائے نہیں کہ بھارتی مذموم عزائم کی تکمیل کی راہ میں بے مثال پاک چین دوستی سیسہ پلائی دیوار بنی ہوئی ہے جس سے ٹکرانے والی کوئی بھی بیرونی قوت پاش پاش ہو جائے گی۔
$$$123$$$
چین اور پاکستان کے تعلقات گزشتہ تین دہائیوں کے دوران دفاع اور سفارتکاری سے معیشت اور توانائی تک پھیل چکے ہیں،جس سے بیجنگ اسلام آباد کا سب سے بڑا تجارتی اور دفاعی شراکت دار بن گیا ہے۔دونوں ممالک کے مابین پہلے اعلیٰ سطحی سرکاری رابطے کا آغاز پاکستان کے سابق وزیراعظم محمد علی بوگرا اور ان کے چینی ہم منصب چاؤ انیلائی کے مابین 1955ء میں انڈونیشیا کانفرنس کے بینڈنگ میں ہوا تھا۔
$$$123$$$
اس رابطے کے بعد آنے والے سالوں میں پاکستان کے وزیراعظم حسین شہید سہروردی کے چین اور پریمیر چاؤ کے پاکستان کے متعلقہ دوروں کے بعد رابطہ کیا گیا۔تاہم 1963ء میں دونوں ممالک کے مابین سرحدی معاہدے پر دستخط کو ”آئرن برادرز“ کے مابین آج کی شراکت کی بنیاد کے طور پر دیکھا جاتا ہے۔پاکستان انٹر نیشنل ایئر لائن 1964ء میں چین کے لئے پروازیں چلانے والی پہلی غیر اشتراکی ملک کی ہوائی کمپنی بنا تھا۔
$$$123$$$
مقابل حریف بھارت کے خلاف 1965ء اور 1971ء کی جنگوں میں پاکستان کی حمایت کرنے کے علاوہ ،چین نے 1974ء میں ایلیٹ ایٹمی کلب میں شامل ہونے کے بعد خطے میں سیکیورٹی کے توازن کو برقرار رکھنے کے لئے اسلام آباد کی کوششوں کی حمایت کی۔چین پر مغربی ممالک اور ان کے میڈیا کی طرف سے الزام عائد کیا گیا تھا کہ وہ 1980ء کی دہائی میں خاموشی سے پاکستان کو اپنی جوہری صلاحیت کو بڑھانے میں مدد فراہم کر رہا تھا،اس کے باوجود کہ اسلام آباد تباہ حال سوویت یونین کے خلاف پہلی افغان جنگ میں امریکہ کا اتحادی تھا۔
$$$123$$$
بے شک پاک چین تعلقات کی دنیا کی حالیہ سفارتی تاریخ میں کوئی دوسری مثال نہیں ملتی۔
$$$123$$$
دسمبر 2020ء میں،بیجنگ نے سعودی عرب کی واپسی کے لئے اسلام آباد کو ایک بلین ڈالر کا نرم قرض دیا،3 بلین ڈالر کے اس قرض کی دوسری قسط جو پاکستان نے اپنے غیر ملکی ذخائر کو 2018ء میں ختم کرنے کے لئے ادھار لیا تھا۔اس کے علاوہ،چین نے پاکستان کو ال خالد،اور جے ایف تھنڈر لڑاکا طیاروں جیسی اہم جنگی ٹینک تیار کرنے میں پاکستان کی مدد کی۔
$$$123$$$
اسلام آباد نے 2017ء میں سرکاری سطح پر چلنے والی چین شپ بلڈنگ ٹریڈنگ کمپنی اور ایچ زیڈ شپ یارڈ کو چار چینی کثیر الجہتی جنگی جہازوں فریگیٹوں کا معاہدہ بھی کیا۔یہ بیجنگ ہی ہے جس نے ترکی اور ملائیشیا کے ساتھ مل کر پاکستان کو فنانشل ایکشن ٹاسک فورس یعنی بلیک لسٹ میں شامل کرنے کے اقدام کو ناکام بنایا۔نام نہاد دہشت گردی کے خلاف عالمی جنگ میں پاکستان نے امریکہ کے اتحادی اور صف اول کے ملک ہونے کا کردار ادا کیا۔
$$$123$$$
جنگ کا حصہ بننے کی وجہ سے اسے ناقابل تلافی جانی و بھاری مالی نقصانات اُٹھانا پڑے لیکن ماضی کے تلخ تجربات کو دفن کرکے پاکستان مستقبل پر نظریں جمائے ہوئے اور اس عمل میں چین پاکستان کے شانہ بشانہ ہر اس خواب اور ہر اُس بظاہر ناممکن ہدف کے حصول میں مدد فراہم کر رہا ہے جو پاکستان کو معاشی و اقتصادی خود انحصاری کے نزدیک کر رہا ہے۔
$$$123$$$
زراعت سے دفاع اور مواصلاتی نظام سے افرادی ترقی تک چین اور پاکستان کی دوستی دو طرفہ تعاون کا ایک ایسا باب ہے جس کا ہر حرف سنہرے حروف سے لکھنے لائق ہے اور دو ہمسایہ ممالک نے عالمی سطح پر بھی دوستی و تعاون کی نئی مثالیں قائم کی ہیں۔
$$$123$$$
پاکستان اور چین کے درمیان تعلقات دو ہمسایہ ممالک کے ایک دوسرے کی روائتی مدد اور تعاون سے کئی گنا بڑھ کر ہیں‘جو دفاعی شعبے میں تعاون سے لیکر چین پاکستان اقتصادی راہداری(سی پیک)جیسے کثیر الجہتی منصوبے تک پھیلے ہوئے ہیں۔چین خطے کی ترقی کے لئے پر عزم ہے جس کی ایک مثال سی پیک تو دوسری مثال شنگھائی کو آپریشن آرگنائزیشن کی صورت دیکھی جا سکتی ہے‘جسے ’شنگھائی معاہدہ‘بھی کہا جاتا ہے جو 8 رکن ممالک‘3 مبصر ممالک‘تین ڈائیلاگ پارٹنرز اور 3 مہمان ممالک پر مشتمل ہے جس کے تین بنیادی مقاصد میں سیاسی ‘اقتصادی اور دفاعی شعبوں میں ایک دوسرے کی مدد اور تعاون کرنا ہے۔
$$$123$$$
ایشیائی ممالک کے درمیان مختلف شعبوں میں تعاون کا یہ باقاعدہ آغاز 15 جون 2001ء کو شنگھائی میں سامنے آیا تاہم یہ تنظیم 26 اپریل 1996ء سے فعال ہے اور اس کے بانی ملک چین کے علاوہ پاکستان‘بھارت‘ازبکستان‘کرغزستان‘روس‘تاجکستان اور ازبکستان مستقل اراکین جبکہ افغانستان‘بیلا روس‘ایران اور منگولیا کو بطور مبصر شامل کیا گیا ہے۔پاکستان’ایس سی او‘ میں فعال کردار ادا کرنے کا عزم رکھتا ہے۔
$$$123$$$
پاک چین دوستی کا نیا پہلو یہ ہے کہ دنیا کی دو بڑی طاقتیں(امریکہ اور چین) کے درمیان جاری سرد جنگ پاکستان کے لئے آزمائش ثابت ہو رہی ہے اور عالمی حالات ایک مرتبہ پھر مختلف نوعیت کی سرد جنگ جو عالمی اقتصادی و تجارتی مفادات و بالاتری کے لئے ہے‘ پاکستان سے صف اول کا کردار ادا کرنے کی متقاضی ہے اور دنیا کو غلط فہمی کا شکار نہیں ہونا چاہئے کہ پاکستان کی ترجیح امریکہ اور چین کے درمیان کیا ہو گی؟۔
$$$123$$$
پاکستان کے دفاع کو ناقابل تسخیر بنانے اور مکمل کرنے میں چین کے تعاون کی وہ خاص اہمیت ہے‘جسے نظر انداز نہیں کیا جا سکتا اور یہ تعاون دیگر شعبوں کا احاطہ کرتے ہوئے پاکستان کی معاشی و اقتصادی ترقی کے اُس دور میں داخل ہو چکا ہے جہاں پاکستان کو چین کی پہلے سے زیادہ ضرورت ہے اور دونوں ممالک پہلے سے زیادہ ایک دوسرے کے قریب دکھائی دے رہے ہیں۔کسی بھی 2 ہمسایہ ممالک کے درمیان تعلقات کی اس قدر طویل اور گرمجوش دورانیہ غیر معمولی ہے اور اس بات کا عکاس ہے کہ پاک چین دوستی ایک کے بعد ایک شعبوں کا احاطہ کرتی چلی جائے گی۔
$$$123$$$
سیانے کہتے ہیں کہ”آغاز سے پہلے ایک نگاہ انجام پر بھی ڈال لینا انسان کے لئے بہتر ہوتا ہے اور اپنے کسی بہت ہی پیارے کے ساتھ مذاق کرنے سے قبل کم از کم سو بار تو ضرور سوچ ہی لینا چاہئے کیونکہ تمام جھگڑے ہنسی مذاق کے بطن سے ہی جنم لیتے ہیں“مگر چونکہ آج کل ہماری سیاست میں سیانے پائے ہی نہیں جاتے لہٰذا سیاست کے متعلق یہ ہی سیانے کچھ یوں فرماتے ہیں کہ”سیاست میں تمام مذاق ”سیاسی جھگڑے“ کے بطن سے پیدا ہوتے ہیں“یعنی 2 سیاسی جماعتوں کے درمیان جتنے مضبوط اور قدیم سیاسی جھگڑے ہوں گے یقینا پھر سیاسی مذاق بھی اُتنا ہی واہیات اور ہنسا ہنسا کر رلا دینے والا ہو گا،حیران کن طور پر سندھ کی سیاست کی حد تک تو سیانوں کی یہ بات اس بار بھی 100 فیصد درست ثابت ہوئی ہے اور واقعی تازہ ترین ”سیاسی مذاق“ پیپلز پارٹی اور ایم کیو ایم کے دیرینہ”سیاسی جھگڑے“ کی سنگینی،شدت اور طوالت کی پوری طرح سے عکاسی بھی کرتا ہے۔
$$$123$$$
پیپلز پارٹی کے ایک وفد نے سینیٹ کے امیدوار سید یوسف رضا گیلانی کی نشست پر سیاسی تعاون کرنے کی شرط پر ایم کیو ایم پاکستان کو 2 نشستوں کے ہمراہ کراچی میں بلدیاتی اختیارات دینے کی پیشکش کی ہے جبکہ دوسری جانب پیپلز پارٹی کے شریک چیئرمین بلاول بھٹو زرداری نے ایم کیو ایم پاکستان سے اپیل کی ہے کہ وہ کراچی کے حقوق کی جدوجہد پی ڈی ایم کے سیاسی پلیٹ فارم سے کریں گے تو انہیں”سیاسی افاقہ“ حاصل ہو گا۔
$$$123$$$
ایم کیو ایم پاکستان کے ایک وفد نے گورنر سندھ عمران اسماعیل سے درخواست کی ہے کہ چونکہ سندھ حکومت نے اُن کے اراکین اسمبلی کی سکیورٹی فوری طور پر ختم کر دی ہے جس کی وجہ سے انہیں سنگین سکیورٹی خدشات لاحق ہیں لہٰذا انہیں وفاق کی جانب سے خصوصی سکیورٹی فراہم کی جائے۔یکے بعد چند لمحوں کے تفاوت سے میڈیا کی زینت بننے والی ان خبروں سے آپ بخوبی اندازہ لگا سکتے ہیں کہ سینیٹ کے انتخابات کو لے کر پیپلز پارٹی اور ایم کیو ایم پاکستان کے مابین ”سیاسی مذاق“ سنجیدگی کے کون سے آسمان پر پہنچ چکا تھا بہرکیف سندھ کی 2 بڑی سیاسی جماعتوں کے درمیان سیاسی تعاون کا منظر اس قدر مزاحیہ ہے تو عوام کیلئے اصل فکر اور پریشانی کی بات تو یہ ہونی چاہئے کہ اگر خدانخواستہ ان دونوں جماعتوں کے درمیان حقیقی سیاسی عدم تعاون شروع ہو جائے تو پھر سندھ کی سیاست کا پیش منظر کیا ہو گا؟۔
$$$123$$$
پاکستان پیپلز پارٹی کو سندھ میں صرف اپنے ووٹ ملتے تو اس کی سینیٹ کی 6 نشستیں بنتی تھیں لیکن سندھ میں سیاسی مفاہمت کے تازہ ترین دور کا آغاز ہونے کا بعد یہ نیا بندوبست ہوا کہ پیپلز پارٹی کو سندھ سے 6 کے بجائے با آسانی سینیٹ کی 7 عدد نشستیں حاصل ہو گئیں ہیں یقینا یہ کمال وزیر اعلیٰ سندھ سید مراد علی شاہ کی انتظامی صلاحیتوں کا ہی ہے کہ جنہوں نے بروقت تحریک انصاف کے اہم ترین رہنما حلیم عادل شیخ جیل کی چار دیواری تک پہنچا کر تحریک انصاف کی صفوں میں سراسیمگی پیدا کر دی جس کے باعث سندھ سے پیپلز پارٹی 6 کے بجائے7 نشستیں کمال سیاسی مہارت و مفاہمت سے جیت جانے میں کامیاب ہو گئی ہے دوسری جانب پیپلز پارٹی سینیٹ کی اضافی نشستوں کے حصول کیلئے بلوچستان میں اس غیر معمولی سیاسی کارکردگی کا مظاہرہ نہیں کر سکی جس کے پیپلز پارٹی کی قیادت کی طرف سے دعویٰ کئے جا رہے تھے۔
$$$123$$$
ذرائع کے مطابق بلوچستان میں بھی پیپلز پارٹی کی سیاسی تمنائیں کماحقہ پورا ہونے سے اس لئے رہ گئیں ہیں کہ بلوچستان عوامی پارٹی (باپ) ابھی تک مقتدر حلقوں کی نظروں سے اس قدر نہیں گری ہے کہ اس کے سارے ووٹ ہی پیسے کی طاقت سے خرید لئے جاتے بلاشبہ باپ پارٹی کی اپنی زیادہ تر سینیٹ نشستیں جیت جانے کی وجہ سے سینیٹ کے ایوان میں تحریک انصاف کم از کم معمولی سی سادہ اکثریت حاصل کرنے میں تو کامیاب ہو ہی گئی ہے،واضح رہے کہ وزیراعظم پاکستان جناب عمران خان کو سینیٹ میں ملنے والی سادہ اکثریت اپوزیشن جماعتوں کو ایوان بالا میں دیوار سے لگانے کے لئے کافی و شافی ”سامان سیاست“ ہر گز مہیا نہیں کر سکے گی بلکہ الٹا اب تو تحریک انصاف کو سینیٹ میں اپوزیشن جماعتوں کا دباؤ مسلسل برداشت کرنا ہو گا تاہم سینیٹ انتخابات کے بعد سیاسی جماعتوں کا کھیل ختم نہیں بلکہ شروع ہوا ہے۔
$$$123$$$
سندھ کی سیاست پر سینیٹ انتخابات کے ممکنہ نتائج کے انتہائی دور رس مثبت یا منفی سیاسی اثرات مرتب ہونے کی قوی امکانات پائے جاتے ہیں کیونکہ اگر عمران خان سینیٹ کے ایوان میں سادہ اکثریت حاصل کرنے میں کامیاب ہو جاتے تو وہ سب سے پہلے 18 ویں ترمیم میں ردو بدل یا پھر اس کی تنسیخ کا اقدام ہی کرتے اور یہ اندیشہ اس لئے بھی عین قرین قیاس لگتا تھا کہ گزشتہ 3 برس کے دوران بطور وزیراعظم پاکستان عمران خان ایک سے زائد بار اس بات کا عندیہ دے چکے ہیں۔
$$$123$$$
وفاقی حکومت کی مثالی انتظامی کارکردگی کی راہ میں سب سے بڑی رکاوٹ 18 ویں ترمیم ہے۔لہٰذا حالیہ سینیٹ انتخابات میں پاکستان تحریک انصاف کی جیت 18 ویں ترمیم کی آئینی زندگی کے لئے یقینی طور پر موت کا پروانہ ثابت ہو سکتی تھی اور اس بات کا بخوبی ادراک پیپلز پارٹی کو قیادت کو بھی ہے یہی وجہ ہے کہ پیپلز پارٹی،اپوزیشن اتحاد میں شامل جماعتوں کے ساتھ مل کر سینیٹ کے ایوان میں تحریک انصاف کو اقلیتی جماعت میں بدلنے کا ناقابل یقین اَپ سیٹ کر دکھایا یوں اب 18 ویں ترمیم کی متوقع آئینی موت کے خطرات بھی وقتی طور پر ٹل گئے ہیں۔
$$$123$$$
سینیٹ انتخابات میں اپوزیشن اتحاد کی کامیابی نے سندھ حکومت کے حوصلے بھی خوب بلند کر دیئے ہیں۔جس کے مثبت اور منفی اثرات سندھ کے سیاسی منظر نامے میں جلد ہی ملاحظہ کے لئے دستیاب ہوں گے۔
$$$123$$$
یاد رہے کہ حفیظ شیخ کی عبرت ناک شکست اور یوسف رضا گیلانی کی فقید المثال جیت نے جس طرح سے تحریک انصاف کی حکومت کے اعتماد کے پرزے پرزے کئے ہیں یقینا وہ مناظر پاکستانی سیاست میں مدتوں یادگار رہیں گے کیونکہ گزشتہ 3 برسوں کی سیاسی تاریخ گواہ ہے کہ وزیراعظم عمران خان نے متحدہ اپوزیشن کو اپنے خلاف کسی ایک محاذ پر بھی جیت کا معمولی سا مزہ بھی چکھنے نہیں دیا تھا مگر اتنی پے درپے سیاسی شکستوں کے بعد اچانک سے سینیٹ انتخابات میں ایک ناقابل یقین اور غیر معمولی فتح نے کم از کم اس بات پر تو پوری طرح سے مہر تصدیق ثبت کر دی ہے کہ اپوزیشن رہنماؤں کے پاس”سیاسی تجربہ“ عمران خان سے کہیں زیادہ ہے مگر دوسری جانب حالیہ سینیٹ انتخابات میں آزادانہ خرید و فروخت نے یہ تلخ حقیقت بھی عوام پر آشکار کر دی ہے کہ پاکستان میں ”توازن“ شاید اب کبھی بھی درست نہیں ہو سکے گا۔
$$$123$$$
میانمار نے 1948ء میں برطانیہ سے آزادی حاصل کی۔اس کا زیادہ تر عرصہ اس نے فوجی حکومت کے تحت گزارا ہے۔2010ء کے بعد سے پابندیوں میں نرمی کی گئی جس سے 2015ء میں آزادانہ انتخابات ہوئے اور اگلے سال تجزبہ کار اپوزیشن رہنما آنگ سان سوچی کی قیادت میں حکومت قائم ہوئی۔اقتدار سے محروم آنگ سان سوچی کی تاریخ بھی بہت عجیب ہے،وہ خود بھی ایک فوجی جنرل اونگ سان کی بیٹی ہیں جنہوں نے ماضی میں میانمار کو برطانوی تسلط سے آزاد کرانے کی جدوجہد میں اہم کردار ادا کیا تھا لیکن پھر وقت کا پہیہ پلٹا اور 1988ء میں فوجی جرنیل کی بیٹی نے اپنی سیاسی جماعت ’نیشنل لیگ فار ڈیموکریسی‘کی بنیاد رکھ کر اس وقت کی فوجی حکومت کے خلاف جدوجہد شروع کر دی۔
$$$123$$$
1990ء کے انتخابات میں سوچی کی پارٹی نے بھاری اکثریت تو حاصل کر لی مگر فوج نے انہیں اقتدار منتقل کرنے کے بجائے گھر میں نظر بند کر دیا اور اس دوران انہیں نوبل پرائز سے بھی نوازا گیا۔پھر 2016ء میں سوچی کی پارٹی کامیاب ہوئی مگر فوج کے ساتھ شراکت اقتدار کا معاہدہ بھی کرنا پڑا کیونکہ میانمار کا آئین کے مطابق فوج کو اقتدار میں 25 فیصد حصہ ملتا ہے اور وزارت دفاع و داخلہ جیسی اہم وزارتیں بھی فوج کے لئے مختص ہیں۔
$$$123$$$
پھر ایسی افواہیں سامنے آنے لگیں کہ سوچی آئین تبدیل کرکے فوج کو اقتدار سے الگ کرنا چاہتی ہیں جو کہ اس بغاوت کی اہم وجہ ثابت ہوئی۔
$$$123$$$
میانمار میں فوجی حکومت کیخلاف عوامی مظاہرے دن بہ دن زور پکڑتے جا رہے ہیں،جس میں اب تک درجنوں افراد کے ہلاک ہو چکے ہیں۔میانمار میں ہونے والے مظاہروں کی روک تھام کیلئے تعینات پولیس افسران کی بڑی تعداد مظاہرہ کرنے والوں پر تشدد کرنے کے احکامات کو مسترد کر رہی ہے۔
$$$123$$$
اقوام متحدہ کا کہنا ہے کہ ہنگاموں میں اب تک پچاس سے زائد افراد ہلاک کیے جا چکے ہیں۔مظاہرین کے اجتماعات پر کئی بار فائرنگ کی گئی۔غیر ملکی خبر رساں ادارے کے مطابق 600 سے زائد پولیس افسران فوجی زیر قیادت حکومت کو غیر فعال بنانے کی کوشش میں شہری نافرمانی کی تحریک میں شامل ہو گئے ہیں۔میانمار میں فوج کے اقتدار پر قبضے کے خلاف سینکڑوں افراد ملک بھر میں مظاہرے کر رہے ہیں۔
$$$123$$$
مظاہرین فوج کی حکمرانی کے خاتمے اور بغاوت کے دوران معزول اور نظر بند کیے جانے والے آنگ سان سوچی سمیت ملک کے منتخب حکومتی رہنماؤں کی رہائی کا مطالبہ کر رہے ہیں۔ایک مقامی صحافی نے خبر رساں ادارے روئٹرز کو بتایا کہ مبینہ طور پر میانمار کے علاقے مونوا میں ایک مظاہرے کے دوران چھ افراد کو فائرنگ کرکے ہلاک کر دیا گیا جبکہ کم از کم 30 افراد زخمی ہیں۔
$$$123$$$
احتجاج کرنے والے ایک شخص نے روئٹرز کو بتایا:”انھوں نے واٹر کینن سے ہم پر پانی نہیں پھینکا،منتشر ہونے کی کوئی وارننگ جاری نہیں کی،انھوں نے بس اپنی بندوقیںچلائیں۔ ویڈیو اسٹریمنگ سائٹ یوٹیوب نے میانمار کی فوج کے زیر انتظام چلنے والے چینلز کو بند کر دیا۔ غیر ملکی میڈیا کے مطابق یوٹیوب کی جانب سے میانمار کی فوج کے 5 چینلز کو بند کیا گیا ہے جس کی یوٹیوب نے خود تصدیق کی ہے۔
$$$123$$$
یوٹیوب کا کہنا ہے کہ اس نے اپنی کمیونٹی گائیڈ لائنز کے تحت ان چینلز کو فوری طور پر ویڈیو شیئرنگ پلیٹ فارم سے ہٹا دیاہے۔ دوسری جانب ایک بھارتی گروپ نے دعویٰ کیا ہے کہ میانمار پولیس افسران کے ایک گروپ نے اعلیٰ حکام کے احکامات نہ ماننے پر سرحد پار کرکے پناہ لینے کی بھی کوشش کی ہے۔علاوہ ازیں اقوام متحدہ میں میانمار کے نائب سفیر نے بطور سفیر چارج لینے سے انکار کر دیا ہے،اس سے قبل میانمار کے سفیر کو فوجی قیادت کے خلاف بولنے پر برطرف کیا گیا ہے۔
$$$123$$$
میڈیا رپورٹس کے مطابق میانمار میں فوجی بغاوت کے بعد سے جاری احتجاج میں اب تک سکیورٹی فورسز کی کارروائیوں کے نتیجے میں 55 افراد ہلاک ہو چکے ہیں جس کی عالمی طاقتوں نے بھی شدید مذمت کی ہے۔یکم فروری کو فوج نے اقتدار پر قبضہ کرکے منتخب حکومت کو گھر بھیج دیا اور کئی رہنماؤں کو گرفتار کر رکھا ہے جس کے خلاف ملک بھر میں شدید احتجاج اور سول نافرمانی کی تحریک جاری ہے۔
$$$123$$$
فوجی بغاوت کے خلاف سڑکوں پر موجود عوام فوری طور پر فوجی حکمرانی کا خاتمہ اور آنگ سان سوچی سمیت گرفتار رہنماؤں کی رہائی کا مطالبہ کر رہے ہیں۔یکم فروری کی صبح جب سورج کی کرنوں نے میانمار کی زمین پر روشنی بکھیری تو وہاں بسنے والے لوگ اس دن کی تاریکی سے واقف نہیں تھے،طاقت کے ایوانوں میں فیصلہ ہو چکا تھا کہ برسراقتدار جماعت نیشنل لیگ فار ڈیموکریسی کی سربراہ آنگ سان سوچی کی جمہوری حکومت کا تختہ الٹ دیا جائے گا۔
$$$123$$$
پھر وہ وقت آیا جب میانمار کی فوجی قیادت نے اپنے مذموم عزائم کو عملی جامہ پہنا کر آنگ سان سوچی سمیت دیگر پارٹی قیادت کو گرفتار کر لیا۔اقتدار پر قابض فوجی سربراہ جنرل من آنگ ہلینگ نے اپنی تقریر میں کہا کہ میں نے ایک سال کے اندر ملک میں نئے الیکشن کروانے اور کامیاب ہونے والی جماعت کو اقتدار منتقل کرنے کا اعلان کیا اور ملک میں اتحاد و تنظیم کی ضرورت کے گھسے پٹے فوجی نعروں کے ساتھ اپنی تقریر ختم کی۔
$$$123$$$
پھر فوجی بغاوت کے خلاف عوام کا ردعمل سامنے آیا جس کے نتیجے میں اب تک درجنوں لوگ ہلاک اور سینکڑوں زخمی ہو گئے۔
$$$123$$$
میانمار کی حالیہ فوجی بغاوت کو امریکہ کی جانب سے بھی سخت مزاحمت کا سامنا ہے۔امریکی صدر نے ایک ایگزیکٹو آرڈر میں فوجی بغاوت میں ملوث جرنیلوں پر ویزے کی پابندی عائد کر دی اور اب یہ فوجی جنرلز امریکہ میں اپنے ایک ارب ڈالر سے زائد کے اثاثوں سے محروم ہو گئے ہیں۔
$$$123$$$
آنگ سان سوچی کو مسلم دنیا میں نفرت کی نگاہ سے دیکھا جاتا ہے کیونکہ انہوں نے میانمار کی سرزمین روہنگیا مسلمانوں پر تنگ کی اور دنیا نے مسلمانوں پر ظلم کے دلخراش مناظر دیکھے۔میانمار میں فوجی بربریت کے نتیجے میں 8 لاکھ مسلمانوں کو انتہائی مشکل حالات میں بنگلہ دیش ہجرت کرنا پڑی۔اس سے سوچی کی عالمی شہرت متاثر ہوئی اور ان سے نوبل پرائز واپس لینے کا مطالبہ زور پکڑا۔
$$$123$$$
برطانیہ اور کینیڈا نے میانمار کے فوجی جرنیلوں پر انسانی حقوق کی خلاف ورزی میں ملوث ہونے کے الزامات لگاتے ہوئے ان پر پابندیاں عائد کر دیں۔ برطانیہ اور کینیڈا نے بھی میانمار میں حالیہ فوجی بغاوت کے ذریعہ جمہوری طور پر منتخب حکومت کا تختہ الٹنے میں ملوث فوجی جرنیلوں کے اثاثے منجمد کر دیے اور ان پر سفری پابندیاں عائد کر دی ہیں۔اس دوران میانمار میں حالیہ فوجی بغاوت کے خلاف احتجاجی مظاہروں کا سلسلہ جاری ہے۔
$$$123$$$
مظاہرین میں سرکاری ریلوے کے ملازمین بھی شامل ہو گئے ہیں۔ برطانیہ نے کہا کہ وہ میانمار کے تین فوجی جرنیلوں کے اثاثے منجمد اور ان پر سفری پابندیاں عائد کر رہا ہے جبکہ کینیڈا نے نو فوجی عہدیداروں کے خلاف کارروائی کرنے کا اعلان کیا ہے۔
$$$123$$$
برطانیہ نے جن تین جرنیلوں کے خلاف پابندیوں کا اعلان کیا ہے ان میں میانمار کے وزیر دفاع میاٹن او،وزیر داخلہ سوئے ٹٹ اور ان کے نائب تھان لینگ شامل ہیں۔
$$$123$$$
کینیڈا نے میانمار کے وزیر دفاع اور وزیر داخلہ کے علاوہ سات دیگر عہدیداروں کے اثاثے منجمد کر دیے اور ان کے ساتھ کسی طرح کے مالی لین دین پر بھی پابندی عائد کر دی ہے۔برطانوی وزیر خارجہ ڈومینک راب نے کہا ہم اپنے بین الاقوامی اتحادیوں کے ساتھ مل کر میانمار کی فوج کو انسانی حقوق کی پامالیوں کا ازالہ اور عوام کے لئے انصاف کے حصول کا تقاضہ کریںگے۔
$$$123$$$
برطانیہ میں فوجی جنٹا کے رہنما من آنگ ھلاینگ پر پہلے ہی پابندیاں عائد تھیں۔برطانیہ نے ان پر روہنگیا مسلمانوں اور دیگر نسلی اقلیتی گروہوں کے خلاف انسانی حقوق کی پامالیوں کا الزام عائد کیا تھا۔کینیڈا کے وزیر خارجہ مارک گارنیوٴ نے کہا اوٹاوا کا یہ قدم میانمار میں فوج کی جانب سے جمہوری حقوق کی توہین کے خلاف متحدہ کارروائی کا حصہ ہے۔
$$$123$$$
میانمار کی حکومت نے برطانیہ اور کینیڈا کی طرف سے عائد پابندیوں پر فوری طور پر کوئی ردعمل ظاہر نہیں کیا ہے۔خبر رساں ایجنسی روئٹرز کے مطابق جاپان،بھارت، امریکہ اور آسٹریلیا پر مشتمل کواڈ گروپ نے میانمار میں جمہوریت کو جلد از جلد بحال کرنے کا مطالبہ کیا ہے۔جاپانی وزیر خارجہ توشی منشو موتیگی نے کہا کہ کواڈ گروپ میانمار کی صورت حال کو طاقت کے ذریعہ تبدیل کرنے کی یک طرفہ کوشش کی سخت مذمت کرتا ہے۔
$$$123$$$
جاپانی وزیر خارجہ نے کہا کہ کواڈ کی ایک ورچوئل میٹنگ کے دوران رکن ممالک اس بات پر متفق تھے کہ میانمار میں جمہوری طور پر منتخب حکومت کو جلد از جلد بحال کرنے کی ضرورت ہے۔میانمار کی فوج نے حکومت پر کنٹرول حاصل کرنے کے بعد ایک سال کے لئے ہنگامی حالت کا نفاذ کر دیا ہے۔فوج ایک سال بعد پارلیمانی انتخابات کروانے کا اعادہ کر چکی ہے۔فوج نے الیکشن کو دھاندلی زدہ قرار دیتی ہے اور اس نے افتتاحی اجلاس کے انعقاد کے بجائے آنگ سان سوچی کی حکومت کو دوبارہ عام انتخابات کرانے کا مشورہ دیا تھا۔
$$$123$$$
انتخابات میں خاتون رہنما کی سیاسی جماعت کو واضح کامیابی حاصل ہوئی تھی۔
$$$123$$$
تجزیہ کاروں کا اس پر اتفاق ہے کہ 1948ء سے شروع ہونے والی فوجی بغاوتوں اور حکومتی عمل میں موجودگی کی وجہ سے میانمار میں فوج کو اقتدار کا ایک انتہائی طاقتور عنصر قرار دیا جاتا ہے اور کے اثرات بدستور دیکھے جا سکتے ہیں۔اس ادارے نے برسوں کئی اقسام کے چیلنجز کا سامنا کیا۔
$$$123$$$
اس میں وسیع پیمانے پر عائد کی جانے والی بین الاقوامی پابندیاں بھی شامل تھیں لیکن ان کا فوجی جرنیلوں نے کوئی اثر نہیں لیا تھا۔ میانمار کی آزادی کے ہیرو آنگ سان قرار دیے جاتے ہیں ،جو جاپانی استعماریت کے حامی تھے لیکن بعد میں اتحادی قوتوں کے حامی بن گئے تھے۔وہ بھی فوج کے ادارے کو ناگزیر خیال کیا کرتے تھے۔آنگ سان کو 1948ء میں قتل کر دیا گیا تھا۔
$$$123$$$
فوج کا نصب العین آج بھی مستعمل ہے۔جنرل نی ون نے سن 1962ء میں پہلی مرتبہ حکومت کا تختہ الٹ کر اقتدار پر قبضہ کر لیا تھا۔انہوں نے برمی سوشلزم کی راہ ہموار کرنے کی کوشش کی جو انجام کار ناکامی سے دوچار ہو جائیں لیکن جنرل نی ون یقینی طور پر ملکی سیاسی نظام تبدیل کرنے میں ضرور کامیاب ہوئے تھے۔ان کا متعارف کیا ہوا نظام بدستور ملک پر نافذ ہے۔
$$$123$$$
1988ء میں قائم ہونے والی سیاسی جماعت نیشنل لیگ برائے ڈیموکریسی میں آنگ سان سوچی کے علاوہ تمام اراکین ریٹائرڈ فوجی افسران تھے۔سیاسی حکومت کی بحالی کے بعد سوچی کی نگرانی میں قائم حکومت نے 2017ء میں ایک قانون منظور کیا تھا اور اس کے تحت فوج کے افسران کی سول عہدوں پر تعیناتی کو محدود کر دیا گیا۔وہ شخص جس نے میانمار کے جمہوری تجربے کا تختہ الٹ کر دنیا کو دنگ کر دیا تھا،وہ اب تک صرف دو مرتبہ اپنی وضاحت کے لئے سرکاری ٹیلی ویژن پر عوام کے سامنے آئے ہیں۔
$$$123$$$
ٹیلی پرامٹر کے سامنے گھبرائے ہوئے سے نظر آنے والے جنرل من آنگ ہلینگ نے اپنی تقریر میں فوجی بغاوت، ملک کی منتخب سیاسی قیادت کو حراست میں رکھنے،ملک کے طول و عرض میں ہر شعبے زندگی کی جانب سے فوجی حکومت کے خلاف ہونے والے مظاہروں،عالمی برادری کی جانب سے مذمتی بیانات اور ملک پر نئی پابندیاں عائد کرنے کے خطرات کے متعلق کوئی بات نہیں تھی۔منتخب حکومت کا تختہ الٹنے پر عوامی غم و غصہ کو کم کرنے کی کوشش میں ناتجربہ کاری کے باعث ان کی واضح بے چینی کے علاوہ،من آنگ ہلینگ نے اس خطرناک بحران کے متعلق بھی کوئی آگاہی نہیں دی جس میں انھوں نے اقتدار پر قبضہ کرکے اپنے ملک کو گھسیٹا ہے۔
$$$123$$$
سرزمین فلسطین پر صیہونی ریاست کی جارحیت و بربریت سے مشرق وسطیٰ آج بدامنی اور خانہ جنگی کی لپیٹ میں ہے،مظلوم فلسطینیوں کو اسرائیل کے مظالم سہتے سہتے 54 برس سے زائد ہو چکے ہیں لیکن یہ ظلم کی سیاہ رات ہے کہ چھٹنے کا نام نہیں لے رہی۔مقبوضہ علاقوں میں یہودی بستیوں کی تعمیر اور اقوام متحدہ،عالمی برادری اور امریکہ کا دوہرا معیار قیام امن کی راہ میں سب سے بڑی رکاوٹ بنا ہوا ہے۔
$$$123$$$
اسلام اور فلسطین کے تشخص کا خاتمہ شروع ہی سے صیہونی حکومت کے پیش نظر رہا ہے یہی وجہ ہے کہ اس منصوبے کو پایہ تکمیل تک پہنچانے کیلئے امریکی آشیرباد پر صیہونی ظلم وستم کا سلسلہ بدستور جاری ہے۔عالمی برادری کی طرف سے مقبوضہ علاقوں میں یہودی بستیاں تعمیر نہ کرنے کے مطالبات کو یکسر مسترد کرتے ہوئے اسرائیل یہودی آباد کاری کیلئے آئے روز مظلوم فلسطینیوں کی زمینیں غصب کر رہا ہے اور اب تک ایک اندازے کے مطابق مقبوضہ مغربی کنارے پر 5 لاکھ سے زائد یہودی آباد کاروں کو بسایا جا چکا ہے۔
$$$123$$$
اسرائیلی حکومت غزہ کی پٹی پر قبضے کے بعد سے علاقے میں یہودی بستیوں کی تعمیر کے حوالے سے سینکڑوں منصوبے بنا چکی ہے جن پر مکمل عمل درآمد ہو چکا ہے۔مقبوضہ علاقوں سے فلسطینیوں کا جبری انخلاء اور بیت المقدس کی زمان و مکان کے لحاظ سے تقسیم کے بعد نصاب میں تبدیلی بھی اسی سلسلے کی ایک کڑی ہے۔ صیہونی ریاست نے فلسطین پر اپنے ناجائز قبضے کے دوران ظلم و بربریت کی ناصرف تاریخ رقم کی بلکہ عالمی معاہدوں کو نظر انداز کرتے ہوئے یہودی آباد کاری میں اضافہ کیا جس میں سب سے زیادہ اضافہ نیتن یاہو کے دور حکومت میں ہوا ہے۔
$$$123$$$
اسرائیلی فوج کے ہاتھوں جہاں ایک طرف فلسطینی مرد مظالم کا شکار ہیں وہیں دوسری طرف بے گناہ خواتین اور نو عمر بچوں اور بچیوں سے اسرائیلی جیلیں بھری پڑی ہیں جہاں ہزاروں قیدی سخت اذیت کا شکار ہیں ،خواتین خصوصاً نوجوان لڑکیوں کو گرفتار کرکے جیلوں میں ٹھونس کر انہیں مردوں کی طرح سخت جسمانی تشدد کا نشانہ بنانے کے بعد ان کی رہائی کیلئے بھاری جرمانہ وصول کیا جاتا ہے۔
$$$123$$$
قیدیوں کی رہائی اسرائیلی انتظامیہ کی آمدنی کا منافع بخش ذریعہ بن چکا ہے۔اسرائیلی درندے مظلوم فلسطینیوں کو شہید کرکے جذبہ حریت کو کچلنے کیلئے ہر حربہ استعمال کر رہے ہیں۔صیہونی حکومت کے فلسطینیوں خاص طور پر بچوں اور خواتین کے خلاف جارحانہ اور پرتشدد اقدامات پوری دنیا کے ضمیر کو جھنجوڑ رہے ہیں۔
$$$123$$$
اقوام متحدہ اور انسانی حقوق کے عالمی اداروں کی طرف سے صیہونی مظالم کے اعتراف کے باوجود آج تک صرف لفظی مذمت پر ہی اکتفا کیا گیا جس سے عملی طور پر فلسطینیوں کی کوئی مدد ہوئی اور نہ ہی کبھی ان حملوں کی روک تھام کے لئے کوئی اقدامات دیکھنے کو ملے لیکن اب بین الاقوامی فوجداری عدالت کی طرف سے فلسطینی علاقوں میں صیہونی ریاست کے مبینہ جرائم کی باضابطہ تحقیقات شروع ہونے کے بعد امریکہ کا اس پر احتجاج سمجھ سے بالاتر ہے۔
$$$123$$$
امریکہ کی نائب صدر کملا ہیرس نے اسرائیلی وزیراعظم کو اپنی حمایت کا یقین دلاتے ہوئے جنگی جرائم کی تفتیش کی جو مخالفت کی ہے وہ سوالیہ نشان ہے۔واشنگٹن کے مطابق آئی سی سی کو فلسطینی علاقوں میں اسرائیلی ریاست کے خلاف جرائم کی تحقیقات کا مینڈیٹ حاصل نہیں لیکن ججز نے یہ واضح کر دیا ہے کہ ان کا فیصلہ ہیگ میں قائم عدالت کی بنیاد رکھنے والے دستاویزات کے دائرہ اختیار کے اصولوں پر مبنی ہے اور اس سے ریاست یا قانونی حدود کا تعین کرنے کی کسی کوشش کی ضرورت نہیں۔
$$$123$$$
اسرائیل کے خلاف جنگی جرائم کی تحقیقات کے لئے 2019ء میں غزہ کی پٹی پر اسرائیلی فوجی کارروائیوں اور مغربی کنارے میں یہودی آباد کاری کی سرگرمیاں بھی ٹھوس جواز مہیا کرتی ہیں۔قابل غور امر یہ ہے کہ عالمی عدالت انصاف کی تحقیقات میں 2014ء میں اسرائیلی فوج اور غزہ کے فلسطینیوں کے درمیان ہونے والی 50 روزہ جنگ کے واقعات کی بھی تحقیق ہو گی،یہاں یہ امر بھی قابل ذکر ہے کہ 2010ء میں غزہ جانے والے فریڈم فلوٹیلا 3 جہازوں سے ایک”مادی مرمارا“ پر 10 ترک کارکنوں کے اسرائیلی فوجیوں کے ہاتھوں قتل کئے جانے کے واقعہ کی تحقیقات سے انکار کیا گیا تھا تاہم موجودہ صورتحال میں پیشرفت کی ایک معقول بنیاد موجود ہونے کے ساتھ ساتھ قابل قبول مواد بھی موجود ہے۔
$$$123$$$
13 جون 2014ء سے لے کر اب تک کے اسرائیل کے زیر قبضہ غرب اردن،مشرقی یروشلم اور غزہ کی پٹی میں ہونے والے واقعات کا احاطہ کرتے ہوئے آئی سی سی کو اب مقبوضہ علاقوں میں قتل عام روکنے کیلئے معاہدوں روم کے مطابق کارروائی کرنا ہو گی جنہیں اقوام متحدہ بھی تسلیم کرتا ہے۔یاد رہے کہ اسرائیل نے کبھی بھی معاہدہ روم کی توثیق نہیں کی لیکن اقوام متحدہ کے سیکرٹری جنرل نے 2015 ء میں فلسطینیوں کے الحاق کی توثیق کر دی تھی۔
$$$123$$$
اسرائیلی وزیراعظم فیصلہ یہودیت مخالفت،منافقت کا مظہر ہے اور یہودی عوام کے خلاف نازیوں کے ذریعے ہونے والے مظالم کی تکرار کو روکنے کے لئے قائم کردہ عدالت اب یہودی عوام کے خلاف استعمال ہو رہی ہے نیتن یاہو کے جارحانہ عزائم کو آشکار کر رہا ہے۔
$$$123$$$
صیہونیوں نے بیسویں صدی کے اوائل میں فلسطین کی جغرافیائی اہمیت کے پیش نظر اسے اپنے قبضہ میں کرنے کا پروگرام ترتیب دیا تھا۔
$$$123$$$
عالمی طاقتوں کی سرپرستی میں اس وقت یہ سازش عملی شکل اختیار کر گئی تھی جب دنیا کے نقشے پر مسلمانوں کے قلب میں واقع اسرائیل نامی ناجائز صیہونی ریاست کا اعلان 15 مئی 1948ء کو ہوا تھا۔اسرائیل جب ایک الگ ریاست کے طور پر دنیا کے نقشے پر ابھرا تھا تو اس وقت اس کا کل رقبہ صرف 5 ہزار مربع میل اور اس کی حدود میں کم و بیش 5 لاکھ یہودی آباد تھے جبکہ اب اسرائیل کا رقبہ 34 ہزار مربع میل اور آبادی 57 لاکھ سے زائد ہے۔
$$$123$$$
اسرائیل نے 16 یہودی بستیوں کو 1948ء میں زیر تسلط آنے والے علاقوں کے ساتھ ملا دیا تھا تاکہ صیہونی ریاست کے توسیع پسندانہ عزائم پورے ہو سکیں۔تسلط و طاقت کے فلسفہ پر قائم ناجائز ریاست کے ظلم و جور اور سفاکیت و بربریت کا سلسلہ ہر آنے والے دن کے ساتھ دراز تر ہوتا جا رہا ہے۔1967ء کی جنگ میں اسرائیل نے مصر سے غزہ کی پٹی بھی چھین لی بعد ازاں مزید علاقوں پر قابض ہوتا چلا گیا۔
$$$123$$$
صیہونی ریاست نے 16 یہودی بستیوں کو 1948ء میں زیر تسلط آنے والے علاقوں کے ساتھ ملا دیا تھا تاکہ صیہونی ریاست کے توسیع پسندانہ عزائم پورے ہو سکیں۔مقبوضہ بیت المقدس کے علاقے میں فلسطینیوں کی ہتھیائی گئی اراضی پر 26 یہودی بستیوں میں لاکھوں صیہونی رہائش پذیر ہیں،یہ تعداد غرب اردن میں یہودی آباد کاروں کا 54.6 فیصد بنتی ہے،البریح اور رملہ کے علاقہ میں 24 یہودی رہائشی منصوبوں میں ہزاروں یہودی رہائش پذیر ہیں۔
$$$123$$$
یہودیوں نے مسجد اقصیٰ سے 150 میٹر کے فاصلے پر ”معالیہ از یتیم“ کے نام سے ایک کالونی بھی تعمیر کی ہے جس میں 132 رہائشی اپارٹمنٹس ہیں،اگر اسرائیل کو اس قسم کے اقدامات سے روکا نہ گیا تو وہ پورے فلسطین پر قبضہ کر سکتا ہے۔اسرائیلی حکومت غزہ کی پٹی پر قبضے کے بعد سے علاقے میں یہودی بستیوں کی تعمیر کے حوالے سے سینکڑوں منصوبے بنا چکی ہے جن پر مکمل عمل درآمد ہو چکا ہے ۔
$$$123$$$
26 بستیاں تو مقبوضہ بیت المقدس میں جبکہ رملہ اور البریح ضلع میں 24 یہودی بستیاں قائم کی گئی ہیں۔
$$$123$$$
اسرائیل جو کہ آج اسلحہ پیدا کرنے والا ایک بڑا ملک بن چکا ہے اس کا وجود دراصل انگریزوں کا ہی مرہون منت ہے۔نیتن یاہو حکومت کے جنگی جنون کا خمیازہ اسرائیلی عوام پر بجلی بن کر ٹوٹ رہا ہے۔آج امریکہ کے تمام فیصلہ ساز ادارے یہودی لابی ہی کے ماتحت ہیں اور پینٹاگان پر بھی یہودی ہی قابض ہیں۔
$$$123$$$
اس میں کوئی شک وشبے کی گنجائش نہیں ہے کہ اسرائیلی معیشت کا پہیہ امریکی امداد سے ہی چل رہا ہے کیونکہ اس کا وجود دراصل انگریزوں کا ہی مرہون منت ہے اور یہ حقیت اب سب پر عیاں بھی ہو چکی ہے کہ اسرائیلی کا پشتیبان امریکہ ہی ہے یہی وجہ ہے کہ آج تک عالمی برادری اور انسانی حقوق کے بین الاقوامی ادارے اسرائیلی مظالم پر صرف لفظی مذمت کرنے پر اکتفا کرتے آرہے ہیں۔
$$$123$$$
عالم اسلام کا دفاع اور مظلوم مسلمانوں کی مدد ہم سب پر فرض ہے لیکن اسرائیلی بربریت اور جارحیت پر او آئی سی، عرب لیگ اور دیگر مسلم ممالک کی خاموشی بھی لمحہ فکریہ سے کم نہیںہے، یہاں ضرورت اب اس امر کی ہے کہ دین اسلام کی ترویج اور امت مسلمہ کے تحفظ کیلئے تمام مسلم ممالک مشترکہ لائحہ عمل مرتب کریں تاکہ مظلوم فلسطینیوں کو اسرائیلی جارحیت اور بربریت سے نجات دلائی جا سکے۔
$$$123$$$
اسرائیلی قبضے اور مظالم کیخلاف مظلوم فلسطینیوں کی قربانیاں ناقابل فراموش ہیں جنہیں عالمی برادری بھی تسلیم کرتی ہے اس کا اندازہ اس امر سے لگایا جا سکتا ہے کہ فلسطین پر اسرائیلی بربریت پر یو این او کی جو متعدد بار رپورٹس جاری ہوئی ہیں اس میں اسرائیلی ظلم و تشدد کا برملا اعتراف کرتے ہوئے مقبوضہ علاقے میں اسرائیل کے ناجائز تسلط اور انسانی حقوق کی بدترین پامالی پر شدید تنقید کی گئی ہے۔
$$$123$$$
صیہونی حکومت کے ظالمانہ برتاؤ سے متعلق عالمی برادری خصوصاً اقوام متحدہ کی سستی و کاہلی اور مغرب کی ہمہ گیر حمایت نے فلسطینیوں کے خلاف اسرائیل کو اپنی ظالمانہ اور توسیع پسندانہ پالیسیوں کو جاری رکھنے کے سلسلے میں گستاخ بنایا ہوا ہے لہٰذا اقوام متحدہ پر بھی بڑی بھاری ذمہ داری عائد ہوتی ہے کہ وہ اپنی ہی قراردادوں پر عملدرآمد یقینی بنانے کے لئے سنجیدگی کا مظاہرہ کرے۔
$$$123$$$
ارکان پارلیمنٹ کی ”بولیاں“ یعنی کہ خرید و فروخت کوئی نئی بات نہیں لیکن یہ خوش آئند امر ہے کہ اس مرتبہ سرعام لگنے والی”منڈی“ کیخلاف پی ٹی آئی حکومت نے جس منظم انداز میں آواز بلند کی ہے اس نے جہاں الیکشن کمیشن کو شفاف انتخابات کرانے کیلئے نئی منصوبہ بندی کرنے پر مجبور کیا وہیں ہر خاص و عام پر یہ آشکار کر دیا کہ خدمت خلق کے جذبے سے سرشار عوامی نمائندے سالہا سال سے کس طرح اپنے ضمیر کو سرعام”نیلام“ کرتے آئے ہیں۔
$$$123$$$
قومی اسمبلی میں گزشتہ دنوں ہونے والے سینیٹ انتخابات میں حفیظ شیخ کی شکست اور یوسف رضا گیلانی کی کامیابی کے بعد یہ چہ میگوئیاں جاری تھیں کہ حکومت اب زیادہ دیر نہیں چل سکے گی لیکن وزیراعظم پاکستان عمران خان کو ایوان سے 178 اراکین نے اعتماد کا ووٹ ڈال کر ”پی ڈی ایم“ کے سیاسی غبارے سے ہوا نکال دی ہے۔
$$$123$$$
پاکستان کی پارلیمانی تاریخ میں دوسرا موقع ہے کہ کسی وزیراعظم نے ایوان سے اعتماد کا ووٹ لیا ہو اس سے قبل 1993ء میں سابق وزیراعظم نواز شریف نے بھی اعتماد کا ووٹ لیا تھا لیکن اب 2021ء میں ممکنہ طور پر ہونے والے اعتماد کے ووٹ میں فرق یہ ہے کہ موجودہ کارروائی آئین کی دفعہ 91 شق 7 کے تحت ہوئی۔
$$$123$$$
سیاسی نظام میں اعتماد کا ووٹ حاصل کرنے کی حکمت یہ ہے کہ اس کے نتیجے میں بحران تھم جائے اور حکومت اعتماد کے ساتھ اپنی ذمہ داریاں احسن طریقے سے انجام دے سکے۔
$$$123$$$
اپوزیشن کی یہ کوشش تھی کہ سینیٹ انتخابات کے نتائج کو استعمال کرتے ہوئے حکومت پر عدم اعتماد کی تلوار لٹکائی جائے لیکن ایسا ممکنہ ہو سکا۔ سپریم کورٹ احکامات کے باوجود الیکشن کمیشن نے جس طرح حالیہ انتخابات کرائے ہیں اس پر حکومتی عدم اعتماد لمحہ فکریہ سے کم نہیں ہے۔
$$$123$$$
یوسف رضا گیلانی کے بیٹے کی سینیٹ انتخابات میں ووٹ کی خرید و فروخت اور اس کو ضائع کرنے کے حوالے سے ایک مبینہ خفیہ ویڈیو منظر عام پر آنے کے بعد الیکشن کمیشن کا اس کیخلاف نوٹس نہ لینا سمجھ سے بالاتر ہے۔سینیٹ انتخابات میں عددی اکثریت رکھنے والی حکومتی جماعت کے امیدوار کی ناکامی اور اپوزیشن کے متفقہ امیدوار کی کامیابی نے بہت سے سوالات جنم دئیے ہیں جن میں سرفہرست یہ ہیں کہ تحریک انصاف کے وہ ارکان کون ہیں جنہوں نے پارٹی قواعد و ضوابط کی خلاف ورزی کرتے ہوئے قیادت کیخلاف بغاوت کی؟کیا آنے والے دنوں میں ان کے خلاف بھی ویسی ہی کارروائی ہو گی جس طرح جنرل الیکشن سے قبل کے پی کے میں 20 صوبائی اراکین اسمبلی کو پیپلز پارٹی کے 2 سینیٹرز جتوانے پر فارغ کر دیا گیا تھا؟کیا حکومت اور اتحادی جماعتوں کے متفقہ امیدوار صادق سنجرانی چیئرمین سینیٹ بن پائیں گے؟یہ تو وقت ہی بتائے گا لیکن وزیراعظم عمران خان نے اسمبلی فلور پر جس جارحانہ انداز میں اپنے عزم کا اظہار کرتے ہوئے کرپٹ عناصر کو آڑے ہاتھوں لیا ہے اس سے یہی دکھائی دے رہا ہے کہ آنے والے چند دنوں میں بعض نامور شخصیات کے گرد گھیرا تنگ ہونے والا ہے۔
$$$123$$$
وطن عزیز میں کرپشن اور اقربا پروری اس حد تک سرایت کر چکی ہے کہ شاید ہی کوئی ایسا ادارہ ہو جسے سیاسی جماعتوں نے مذموم مقاصد کیلئے استعمال نہ کیا ہو۔مقدس ایوانوں میں ممبرانوں کی سرعام”بولیاں“ اس کا واضح ثبوت ہے۔یہ کہنا بے جا نہ ہو گا کہ نیب زدہ اپوزیشن کا پی ڈی ایم کی صورت میں مشروط اتحاد ”مزاحمتی“ نہیں بلکہ کافی حدتک ”مفاہمتی“دکھائی دے رہا ہے اور وقت نے یہ ثابت بھی کیا ہے۔
$$$123$$$
کرپشن مقدمات میں ملوث متعدد سیاسی شخصیات حکومت پر دباؤ بڑھا کر اپنی معافی تلافی یعنی کہ”ڈیل“اور”ڈھیل“کیلئے ہر ممکن راستہ تلاش کرنے کی کوششوں میں مصروف ہیں اب دیکھنا یہ ہے کہ حکومت اس حوالے سے آنے والے دنوں میں کون سا لائحہ عمل طے کرتی ہے بہرحال وزیراعظم عمران خان نے واشگاف الفاظ میں یہ عندیہ دیا ہے کہ وہ قوم کی لوٹی ہوئی دولت ہر حال میں واپس لائیں گے اور کسی کو کوئی ”این آر او“ نہیں دیا جائے گا۔
$$$123$$$
قرضوں کے بوجھ تلے دبے پاکستان کو جن بے شمار اندرونی و بیرونی مسائل نے جکڑا ہوا ہے ان میں سے بیشتر انہی حکمرانوں کے پیدا کردہ ہیں جو آج اپنی ناکامیوں کا ملبہ دوسروں پر ڈال کر سڑکوں پر احتجاج کر رہے ہیں۔ماضی میں اقوام عالم میں پاکستان کی گرتی ساکھ کو بحال کرنے کے لئے کوئی بھی مثبت اقدامات دیکھنے کو نہیں ملے۔مولانا فضل الرحمن آج اپوزیشن جماعتوں خصوصاً پیپلز پارٹی اور مسلم لیگ ن کے ساتھ مل کر جو حکومت کیخلاف فعال کردار ادا کر رہے ہیں وہ کشمیر کمیٹی کے متعدد بار چیئرمین بننے کے باوجود آج تک ادا نہ کر سکے۔
$$$123$$$
یاد رہے کہ جے یو آئی کے سربراہ 2018ء میں الیکشن ہارنے کے بعد تحریک انصاف کی حکومت کو تسلیم کرنے سے انکار کرتے ہوئے احتجاجی تحریک کی دھمکی دی تھی حالانکہ مولانا،پی پی اور مسلم لیگ ن کی قیادت کے حکومت مخالف مبہم بیانیئے پر اکثر رہنماء و کارکنان سخت نالاں دکھائی دے رہے ہیں۔متحدہ اپوزیشن کی تحریک میں اب وہ دم خم نظر نہیں آرہا جس کی توقع کی جا رہی تھی۔
$$$123$$$
اس میں بھی کوئی دورائے نہیں ہیں کہ تحریک انصاف کی حکومت کو ماضی کی نسبت مہنگائی اور بے روزگاری کی بڑھتی ہوئی خوفناک لہر پر کنٹرول کرنے میں کافی دشواری کا سامنا کرنا پڑ رہا ہے۔قدرتی وسائل سے مالا مال خطہ تباہ حالی کا شکار کیسے ہوا اس حوالے سے کسی بھی دور میں جاننے کی کوشش نہیں کی گئی جس کا نتیجہ یہ نکلا کہ جہاں پی آئی اے،سٹیل ملز،ریلوے اور دیگر منافع بخش ادارے سفید ہاتھی بن گئے وہیں سرمایہ کاروں کے بیرون ممالک رخ کرنے اور سیاحوں کی اچانک عدم دلچسپی سے پاکستان کو ناقابل تلافی نقصان سے دوچار ہونا پڑا۔
$$$123$$$
گزشتہ 10 برس کے دوران ٹیکس بیس کا کم ہونا، زرمبادلہ کے ذخائر کی تباہ حالی اور سرکاری اداروں کا مسلسل نقصان میں رہنا ملکی معاشی بدحالی کے وہ عوامل ہیں جنہیں درست کرنے کیلئے ایک وقت درکار ہے۔قومی اسمبلی سے وزیراعظم پر ایوان کے اعتماد نے اپوزیشن کے سیاسی غبارے سے ہوا نکال دی ہے لہٰذا اب کوئی بھی سیاستدان اس پوزیشن میں نہیں کہ حکومت سے ٹکر لی جائے دوسرے لفظوں میں جے یو آئی(ف)، پیپلز پارٹی اور مسلم لیگ ن کے قائدین کی سیاست اب ”آئی سی یو“ وارڈ میں آخری ہچکی لے رہی ہے۔
$$$123$$$
سنگاپور میں آن لائن شائع ہونے والے بعض اشتہارات کو غیر ذمہ دارانہ مارکیٹنگ کے ساتھ ساتھ انسانی اسمگلنگ کا ذمہ دار ٹھہرایا جا رہا ہے۔المیہ تو یہ ہے کہ گھریلوملازمائیں ’اشیائے تجارت‘بن گئیں ہیں۔ایک رپورٹ کے مطابق سنگاپور میں 250,000 سے زائد غیر ملکی گھریلو ملازمائیں موجود ہیں۔
$$$123$$$
ان میں سے زیادہ تر کا تعلق انڈونیشیا سے ہے جو زیادہ تنخواہوں کے لئے اس متمول ریاست کا رُخ کرتی ہیں۔اس کے علاوہ سنگاپور کے سخت قوانین کا بھی یہی مطلب ہے کہ وہاں ایسی کام کرنے والی خواتین کے لئے ماحول اور سہولیات ملائیشیا یا مشرق وسطیٰ کے ممالک سے بہتر ہیں۔تاہم ملازمتوں کے حوالے سے ایک ایڈ ایجنسی کی طرف سے دیے گئے درجنوں ایسے اشتہارات وجہ تنازعہ بن گئے جن پر الزامات لگائے گئے کہ ان میں گھریلو کام کرنے والی ان خواتین کو ایک ایجنسی نے بطور قابل فروخت اشیاء پیش کیا ہے ۔
$$$123$$$
سنگاپور کے مقامی میڈیا کے مطابق اس ایجنسی نے 50 ایسے آن لائن اشتہارات دیے جن میں گھریلو ملازماؤں کو’برائے فروخت‘ پیش کیا گیا۔2006ء میں ایسی خواتین کو سنگاپور کے ایک شاپنگ سینٹر میں باقاعدہ قطار میں کھڑا کرکے فروخت کے لئے پیش کیا گیا تھا۔ یہاں تک کہ بعض اپارٹمنٹس کی فروخت کے ساتھ انڈونیشیا سے تعلق رکھنے والی دو گھریلو ملازماؤں کی مفت فراہمی کا وعدہ بھی کیا گیا تھا۔
$$$123$$$
مائیگرینٹ کیئر کے سینٹر آف مائیگریشن کے مطابق انڈونیشیا سے تعلق رکھنے والے ورکرز کے لئے بیرون ممالک ملازمت حاصل کرنے کے قانونی طریقے کے مطابق یہ لازمی ہے کہ ان کے پاس باقاعدہ کانٹریکٹ ہو جس میں مستقبل کے آجر کا نام اور پتہ واضح طور پر درج ہو۔یعنی انہیں ملک چھوڑنے سے قبل ہی یہ معلوم ہوتا ہے کہ وہ کہاں ملازمت کریںگی۔ تاہم سنگاپور میں آن لائن اشتہارات کا مطلب ہے کہ وہاں یہ قانونی تقاضہ پورا نہیں کیا جاتا۔
$$$123$$$
سنگاپور میں گھریلو ملازمین سے انتہائی بد سلوکی اور پھر قتل کے ایک خوفناک واقعے میں مرکزی ملزمہ نے اعتراف جرم کر لیا ہے۔بھارتی نژاد ملزمہ نے اپنی غیر ملکی ملازمہ کو اس طرح قتل کیا،جس کی شاید ہی کوئی دوسری مثال موجود ہو۔سنگاپور جنوب مشرقی ایشیا کی ایک ایسی بہت چھوٹی سی لیکن انتہائی امیر شہری ریاست ہے،جہاں ایشیا کے زیادہ تر غیر ممالک سے آکر گھروں میں کام کرنے والے ملازمین کی تعداد تقریباً ڈھائی لاکھ بنتیہے۔
$$$123$$$
یہ ملازمین زیادہ تر خواتین ہوتی ہیں اور ان سے بد سلوکی کے واقعات بھی کوئی نئی بات نہیں ہیں۔لیکن 40 سالہ گائتری موروگیان نے جس طرح کے جرائم کا ارتکاب میانمار سے تعلق رکھنے والی اپنی 24 سالہ ملازمہ کے ساتھ کیا،اس کی سنگاپور میں غیر ملکیوں کے خلاف جان لیوا جرائم کی تاریخ میں شاید ہی کوئی دوسری مثال موجود ہو۔ گائتری موروگیان نے سماعت کے دوران عدالت کو بتایا کہ وہ اپنی گھریلو ملازمہ پیانگ گائے ڈون کے قتل کی مرتکب ہوئی تھی۔
$$$123$$$
ملزمہ نے اعتراف جرم کرتے ہوئے ایک مقامی عدالت میں دیے گئے اپنے بیان میں کہا کہ اس نے مقتولہ ملازمہ پر چھری سے حملے کیے تھے،اسے ڈنڈوں سے پیٹا تھا، اس کا جسم استری سے جلایا تھا اور پھر اس کا گلا اتنا دبایا تھا کہ پیانگ گائے ڈون کا انتقال ہو گیا تھا۔ 
$$$123$$$
موروگیان کو قتل کے اس ایک جرم سے متعلق اپنے خلاف انتہائی سنگین نوعیت کے 28 مختلف الزامات کا سامنا ہے۔
$$$123$$$
ملزمہ کی سزا کم از کم عمر قید ہو سکتی ہے۔عدالت میں پیش کردہ دستاویزات کے مطابق ملزمہ گائتری موروگیان اور اس کے شوہر نے،جو ایک پولیس افسر ہے، پیانگ گائے ڈون کو اپنے ہاں 2015ء میں اس لئے ملازم رکھا تھا کہ وہ ان کی چار سالہ بیٹی اور ایک سالہ بیٹے کی دیکھ بھال کر سکے۔اس کے بعد ایک سال سے بھی زیادہ عرصے تک گائتری موروگیا ن اپنی اس ملازمہ کو ہر روز پیٹتی رہی۔
$$$123$$$
کبھی کبھی تو دن میں کئی کئی مرتبہ اور اس جرم میں گائتری کی 61 سالہ ماں بھی شامل ہو جاتی تھی۔یہ انہی خوفناک مظالم اور تشدد کا نتیجہ تھا کہ پیانگ گائے ڈون جولائی 2016ء میں اس وقت انتقال کر گئی تھی،جب ایک روز ملزمہ گائتری اسے’پاگلوں کی طرح‘کئی گھنٹوں تک پیٹتی،اس پر حملے کرتی،اسے ایذا پہنچاتی اور اس کا جسم استری سے جلاتی،رہتی تھی۔ عدالتی ریکارڈ کے مطابق گائتری موروگیان پیانگ گائے ڈون پر اتنا ظلم کرتی تھی کہ اسے کھانے کے لئے خوراک بہت کم دی جاتی تھی، سونے کے لئے وقت بھی بہت ہی کم اور ملزمہ کے گھر ملازمت کے صرف ایک سال کے اندر اندر میانمار سے تعلق رکھنے والی اس جوان عورت کا جسمانی وزن تقریباً 40 فیصد کم ہو گیا تھا۔
$$$123$$$
خواتین کا استحصال صرف انسانوں کی اسمگلنگ کرنے والے گروہوں اور ان سے جسم فروشی کروانے والے جرائم پیشہ افراد کے ہاتھوں ہی نہیں ہوتا۔ایسے عناصر میں کبھی کبھی غیر ملکی سفارتکار اور ان کے اہل خانہ بھی شامل ہوتے ہیں۔یہ سفارتکار اور ان کے اہل خانہ اپنے ہاں کام کرنے والی گھریلو ملازماؤں کی مالی مجبوریوں سے فائدہ اٹھاتے ہوئے،ان سے غیر انسانی حد تک مشقت لیتے ہیں اور اکثر ان کے یہ جرائم منظر عام پر بھی نہیں آتے۔
$$$123$$$
جرمنی میں متعین ایک سعودی سفارتکار کے گھر پر کام کرنے والی ایک ملازمہ کے ساتھ بھی اس سعودی شہری کے مجموعی طور پر سات افراد پر مشتمل خاندان نے طویل عرصے تک ایسا ہی سلوک کیا،جس کی تفصیلات نے ہر کسی کو پریشان کر دیا۔جرمن دارالحکومت برلن میں انسانی حقوق کے لئے کام کرنے والی بان ینگ نامی تنظیم کی ایک خاتون اہلکار نیویدتا پرشاد کہتی ہیں”دیوی رتبشاری کو اکثر اس کا آجر سعودی اہلکار،اس کی بیوی اور بچے بھی پیٹتے تھے۔
$$$123$$$
کبھی ہاتھوں سے اور کبھی مختلف اشیاء کے ساتھ۔اس کی ہمیشہ تذلیل کی جاتی تھی۔اسے کبھی بھی اس کا نام لے کر نہیں پکارا جاتا تھا،بلکہ گالی دے کر۔“
$$$123$$$
نیویدتا پرشاد کہتی ہیں کہ ان کی تنظیم کو جب دیوی رتبشاری کے حالات کا علم ہوا تو اس نے موقع ملنے پر ایسے استحصال زدہ انسانوں کی مدد کرنے والے اپنے ایک ماہر کارکن کے ذریعے بہت مشکل حالات میں اس انڈونیشی خاتون کو سعودی سفارتکار کے گھر سے نکالا۔
$$$123$$$
بان ینگ انسانی حقوق کے لئے کام کرنے والی ایک ایسی تنظیم ہے،جو ایسی بہت سی غیر سرکاری تنظیموں کے ایک یورپی نیٹ ورک کا حصہ ہے۔اس تنظیم کا برلن میں قائم مشاورتی مرکز ہر سال اوسطاً ایسی دس خواتین کو تحفظ فراہم کرنے میں کامیاب ہو جاتا ہے جو ملازمت کے نام پر تشدد و نوعیت کے استحصال کا شکار ہو چکی ہوتی ہیں۔جرمن ادارہ برائے انسانی حقوق سے تعلق رکھنے والی ایک ماہر ہائیکے رآبے کہتی ہیں کہ کسی ملازم یا ملازمہ کو پیٹنا اور اسے بند کیے رکھنا صرف بنیادی انسانی حقوق کی خلاف ورزی ہی نہیں بلکہ غلامی پر پابندی کے بین الاقوامی قانون کی بھی خلاف ورزی ہے۔
$$$123$$$
کسی ملازم سے زیادہ کام کروا کر اسے کم یا بالکل کوئی اجرت ادا نہ کرنا بھی یورپی ملکوں کے اقتصادی اور سماجی قوانین کے منافی ہے۔ہائیکے رآبے کہتی ہیں کہ سفارتی اہلکاروں کو ان کے میزبان ملکوں میں اپنے خلاف قانونی کارروائی سے استثنیٰ حاصل ہوتا ہے۔ ہائیکے رآبے کہتی ہیں”ایسے کسی بھی واقعے میں متاثرہ انسان قانونی طور پر کچھ کرنے کی پوزیشن میں نہیں ہوتا۔دیوی رتبشاری کے لئے عملی طور پر پوری دنیا میں کوئی ایسی جگہ نہیں،جہاں وہ اپنے حقوق کا قانونی مطالبہ کر سکے۔“
$$$123$$$
یہ تو سب ہی کو بہت پہلے سے معلوم تھا پی پی کراچی،سانگھڑ اور تھرپارکر میں ہونے والے ضمنی انتخابات با آسانی جیت لے گی لیکن انتخابی سیاست میں”آسانی“کی بھی کچھ”سیاسی اقسام“ہوا کرتی ہیں۔ہمارے خیال میں جس آسانی سے پیپلز پارٹی نے سندھ میں ہونے والے حالیہ ضمنی انتخابات میں پاکستان تحریک انصاف اور اس کی اتحادی جماعتوں کو شکست فاش دی ہے یقینا”سیاسی آسانی“ کی یہ سب سے بدترین قسم ہی قرار دی جا سکتی ہے،حیران کن بات یہ ہے کہ کسی ایک ضمنی نشست پر بھی تحریک انصاف اور جی ڈی اے کا مشترکہ اُمیدوار پاکستان پیپلز پارٹی کے اُمیدوار کے مقابلے میں اتنے سے ووٹ بھی حاصل کرنے میں کامیاب نہ ہو سکا کہ جتنے ووٹ کسی انتخابی امیدوار کو کونسلر کی نشست جیتنے کیلئے درکار ہوتے ہیں خاص طور پر انتخابی حلقہ 88 ملیر کے متعلق عوام میں ضمنی انتخابی معرکہ شروع ہونے سے قبل ایک مبہم سی امید ضرور پائی جاتی تھی کہ شاید یہاں کے ضمنی انتخاب میں پیپلز پارٹی اور تحریک انصاف کے امیدواروں کے درمیان کانٹے کا مقابلہ دیکھنے کو میسر آجائے مگر شومئی قسمت کہ اس انتخابی نشست پر بھی نہ تو عمران اسماعیل کی گورنری کا جادو چلا اور نہ ہی حلیم عادل شیخ کی سیاسی پھرتیاں اپنا رنگ جمانے میں کامیاب ہو سکیں اور پاکستان پیپلز پارٹی کے امیدوار یوسف بلوچ نے 21731 حاصل کرکے بھاری برتری کے ساتھ تحریک انصاف کے امیدوار جان شیر جونیجو کو تاریخی شکست سے دوچار کر دیا۔
$$$123$$$
یاد رہے کہ اس انتخابی حلقہ میں تحریک انصاف کے امیدوار نے صرف 4753 ووٹ حاصل کئے جبکہ پی ٹی آئی سے لاکھ درجے بہتر انتخابی کارکردگی کا مظاہرہ تو نوزائیدہ سیاسی جماعت تحریک لبیک پاکستان کی جانب سے دیکھنے میں آیا کہ جس کا امیدوار 4476 ووٹ حاصل کرنے میں کامیاب رہا یعنی اگر تحریک لبیک پاکستان 278 ووٹ مزید حاصل کر لیتی تو تحریک انصاف اس انتخابی حلقہ میں دوسرے درجہ کی سیاسی جماعت بھی نہ رہ پاتی،یکے بعد دیگرے تین ضمنی نشستوں پر واضح کامیابی سے جہاں پیپلز پارٹی کے سیاسی اعتماد میں زبردست ہوا ہے وہیں سندھ حکومت کے انتظامی حوصلے بھی خوب بلند تر ہو چکے ہیں اور یہ ”سیاسی اعتماد“ اور ”انتظامی حوصلے“ کا مشترکہ کرشمہ ہی ہے کہ تحریک انصاف سندھ کے متحرک ترین رہنماء حلیم عادل شیخ کو جیل کی چار دیواری میں قید کر دیا گیا ہے حالانکہ چند ہفتے قبل تک یہی حلیم عادل شیخ لہک لہک کر وزیر اعلیٰ سندھ مراد علی شاہ کی ممکنہ گرفتاری کے سیاسی دعوے کر رہے تھے لیکن آج حالات کی ستم ظریقی ملاحظہ ہو کہ مراد علی شاہ پوری تمکنت کے ساتھ وزیر اعلیٰ سندھ کے منصب پر براجمان ہیں جبکہ حلیم عادل شیخ کو تحریک انصاف کی وفاقی حکومت کی موجودگی میں پابند سلاسل کیا جا چکا ہے۔
$$$123$$$
سندھ حکومت اس بات سے انکاری ہے کہ حلیم عادل شیخ کی گرفتاری میں کسی بھی طرح سے اس کا ”انتظامی عمل دخل“ ہے لیکن جاننے والے بخوبی سمجھتے ہیں کہ حلیم عادل شیخ کی گرفتاری سندھ حکومت کی رضا مندی یا سیاسی منشا کے بغیر کی ہی نہیں جا سکتی تھی دراصل حالیہ ضمنی انتخابات میں غیر معمولی کامیابی سے سندھ حکومت کو سیاسی دباؤ سے باہر نکلنے کا جو موقع ملا ہے اسے بروقت بروئے کار لاتے ہوئے وزیر اعلیٰ سندھ سید مراد علی شاہ نے تحریک انصاف سندھ کی قیادت کے خلاف کھل کر سیاسی کھیل کھیلنے کا فیصلہ کیا ہے تاہم بعض سیاسی تجزیہ کاروں کو خدشات لاحق ہیں تحریک انصاف اور پیپلز پارٹی کے درمیان شروع ہونے والی اس نئی جارحانہ سیاسی چپقلس کے نتیجے میں سندھ کی سیاست آنے والے ایام میں سنگین قسم کے بحرانوں کی زد میں بھی آسکتی ہے،مثال کے طور پر تحریک انصاف کراچی کی قیادت کی جانب سے حلیم عادل شیخ کی گرفتاری کا تمام تر ”سیاسی نزلہ“ سندھ پولیس پر گرانے کی کوشش کی جا رہی ہے۔
$$$123$$$
ذرائع کے مطابق تحریک انصاف کراچی کی اعلیٰ قیادت نے باضابطہ طور پر وزیراعظم عمران خان کو اپنا پیغام پہنچایا ہے کہ”آئی جی سندھ وزیر اعلیٰ سندھ سید مراد علی شاہ کے سیاسی ایماء پر تحریک انصاف کے ساتھ امتیازی سلوک کے مرتکب ہو رہے ہیں لہٰذا انہیں فوری تبدیل کر دیا جائے“حالانکہ تلخ حقیقت تو یہ ہے کہ تحریک انصاف سندھ کی مقامی قیادت،سیاسی و انتخابی محاذ پر پیپلز پارٹی سے مقابلہ کرنے کی سرے سے اہلیت ہی نہیں رکھتی جسے ہماری اس رائے پر ذرہ برابر بھی شک ہو وہ گزشتہ تین برسوں پر محیط تحریک انصاف کی مقامی قیادت کی صوبہ بھر میں سیاسی و انتظامی کارکردگی ملاحظہ کر سکتا ہے دراصل تحریک انصاف کراچی کی قیادت کا سارا وقت اور توانائی ایک دوسرے کے ساتھ الجھنے میں ہی گزر جاتا ہے۔
$$$123$$$
اس لئے تحریک انصاف کے رہنما سوشل میڈیا پر تصاویر میں تو بہت زیادہ دکھائی دیتے ہیں لیکن عوامی حلقوں انہیں تلاش کر پانا،کسی وسیع و عریض صحرا میں ایک سوئی کو ڈھونڈنے سے بھی زیادہ مشکل کام ہے جبکہ پیپلز پارٹی سندھ کی قیادت کو آپ لاکھ برا بھلا کہیں مگر ان میں یہ خوبی بہر صورت پائی جاتی ہے وہ اپنے حلقے کی عوام کے ساتھ ہمہ وقت منسلک و مربوط رہتی ہے یہی وجہ ہے کہ حالیہ ضمنی انتخابات میں پیپلز پارٹی کے حصہ میں فقید المثال کامیابی حصے میں آئی حالیہ سیاسی تناظر میں اگر واقعی پاکستان تحریک انصاف کی قیادت پیپلز پارٹی کو سندھ کے سیاسی میدان کا رزار میں مشکلات سے دوچار کرنے کا ارادہ رکھتی ہے تو پھر یقینا سب سے پہلے تحریک انصاف کے قائدین کو سوشل میڈیا کی ”مصنوعی سیاست“ کے خول سے باہر نکل کر اپنے اپنے عوامی حلقوں میں عوام کی سمت جانا ہو گا خاص طور پر کراچی کے عوامی حلقے جہاں سے گزشتہ قومی انتخابات میں تحریک انصاف کو زبردست انتخابی کامیابی حاصل ہوئی تھی وہاں کے عوام ہنوز تحریک انصاف کے ان سیاسی نمائندوں کے شدت کے ساتھ منتظر ہیں جنہیں انہوں نے ووٹ دے کر ایوان اقتدار تک رسائی دی تھی۔
$$$123$$$
اہلیان کراچی کے انتظامی مسائل اور سیاسی دکھوں کا مداوا کرنا تحریک انصاف کی عوامی نمائندوں کی اولین ترجیح ہونا چاہئے فقط یہ ایک واحد عوامی شاہراہ ہے جس سے گزر کر تحریک انصاف کی قیادت صوبہ سندھ میں سیاسی مقبولیت حاصل کر سکتی ہے بصورت دیگر آئی سندھ کی تبدیلی حتیٰ کہ وزیر اعلیٰ سندھ کے تبدیل ہو جانے سے بھی صوبہ سندھ میں تحریک انصاف کا تاریک سیاسی مستقبل ،ہر گز روشن اور تابناک ہونے والا نہیں ہے۔
$$$123$$$
8 مارچ کو عالمی سطح پر یوم خواتین کا انعقاد،اس کی اہمیت کے پیش نظر تقریباً پوری دنیا میں ہوتا ہے۔گزشتہ چند سالوں سے ہمارے ملک میں آزادی نسواں کے نام پر نام نہاد این جی اوز اور روشن خیال مذہب سے آزاد عورتوں کے مخصوص ٹولے نے خواتین مارچ کو ہی بدل کر رکھ دیا ہے انہوں نے عورت کے حقوق و فرائض کو پس پشت ڈالتے ہوئے عورت کے جسم،لباس اور اپنی مرضی سے زندگی گزارنے کو ہی دنیا کی نصف آبادی کا نعرہ قرار دے دیا ہے۔
$$$123$$$
ان شرمناک نعروں سے عالمی یوم خواتین کا استقبال کیا جاتا ہے جو یقینا اسلام کے نام پر قائم ہونے والے پاکستان باعث ندامت اور محب الوطن پاکستانیوں کیلئے سوچنے کا مقام ہے۔اس حقیقت سے کون انکار کر سکتا ہے کہ مرد اساس سماج اور معاشرے میں خواتین کو جو حقوق اور انصاف ملنا چاہئے تھا،وہ اب تک نہیں ملا۔
$$$123$$$
مردوں کی برتری حاصل شدہ سماج میں ،خواتین کے اندر اپنے ساتھ ہو رہے ظلم،تشدد اور استحصال کے خلاف،آواز بلند کرنے کی پہلے ہمت تھی،نہ حوصلہ تھا اور نہ ہی جرات تھی۔
$$$123$$$
لیکن 8 مارچ عالمی سطح پر وہ اہم تاریخی دن ہے،جب امریکہ کے ایک کپڑا مل میں مزدور خواتین نے کام کے اوقات کو سولہ گھنٹے سے دس گھنٹے کرنے اور اجرت بڑھانے کیلئے پہلی بار صدائے احتجاج بلند کی تھی،اعتراض اور احتجاج کا سلسلہ جاری رہا اور آخر کار ان مزدور خواتین کو 1908ء میں جدوجہد کا صلہ ملا۔
$$$123$$$
8 مارچ 1915ء کو اوسلو (ناروے)کی عورتوں نے پہلی عالمی جنگ میں انسانی تباہی و بربادی بھی پر سخت ردعمل کا اظہار کیا تھا۔
$$$123$$$
8 مارچ 1917ء کو روسی خواتین نے امن اور بقائے باہمی کے لئے آواز بلند کی تھی۔دھیرے دھیرے یہ 8 مارچ عالمی سطح پر خواتین کے لئے حق، خود اختیاری اور عزت و افتخار کے پیغام کا دن بن گیا اور مسلسل خواتین کے پُر زور مطالبات نے اقوام متحدہ کو آخر کار مجبور کر دیا اس نے خواتین کے حقوق اور انصاف کے لئے 8 مارچ 1975ء سے 8 مارچ 1985ء تک عالمی خواتین دہائی کا اعلان کیا کہ اس دہائی میں عالمی سطح پر خواتین کے ساتھ ہو رہے ناروا سلوک،ظلم،تشدد،بربریت،استحصال اور نا انصافی کو ختم کر انھیں حقوق انسانی کا تحفہ دینے کے ساتھ ساتھ قومی اور بین الاقوامی سطح کی ترقی و رفتار میں شامل کیا جائے۔
$$$123$$$
حقیقت یہ ہے کہ بین الاقوامی سطح پر خواتین کے حقوق اور انصاف کے لئے بہت ساری کوششیں ہوئی ہیں۔جان اسٹوارٹ مل جیسے مفکر نے انسانی آزادی کے تصور کو ظاہر کرتے ہوئے حقوق نسواں کی طرف داری کی اور سچ کو سچ کہنے کیلئے حوصلہ اور جرات کو وقت کی ضرورت بتایا تھا۔1967ء کے بعد 1980ء میں کوپ ہینگن میں دوسرا بین الاقوامی خواتین کانفرنس کا انعقاد کیا گیا اور 1985ء میں نیروبی میں خواتین کی ترقی کیلئے بہت ساری پالیسی اور حکمت عملی تیار کی گئیں۔
$$$123$$$
1992ء میں خواتین اور ماحولیات کا جائزہ لینے کیلئے اس بات کو بطور خاص نشان زد کیا گیا کہ خواتین اور ماحولیات،ان دونوں پر تباہی کے اثرات نمایاں ہیں۔لہٰذا ماحولیات کے تحفظ میں خواتین کی حصہ داری کی اہمیت کو بطور خاص سمجھا جائے۔1993ء میں یوم خواتین کے موقع پر انسانی حقوق پر منعقدہ،ویانا عالمی کانفرنس میں حقوق نسواں کے مدعے کو حقوق انسانی کی فہرست میں شامل کیا گیا اور خواتین پر ہو رہے تشدد اور استحصال کو ختم کرنے کی ہر ممکن کوشش کا اعلان کیا گیا۔
$$$123$$$
1995ء میں منعقد چوتھے عالمی خواتین کانفرنس میں خواتین کے وجود اور ترقی میں رکاوٹ بن رہے نکات پر گہری تشویش ظاہر کی گئی اور ان کے سدباب کیلئے ”پلیٹ فارم برائے ایکشن“ اپنایا گیا۔جس پر پوری دنیا میں بہت سنجیدگی سے غور و فکر کیا گیا۔
$$$123$$$
8 مارچ کو 29 ممالک میں سرکاری طور پر چھٹی کا دن ہے۔یہ کوئی حادثہ نہیں کہ ان میں زیادہ تر ممالک وہ ہیں جن کی سرمایہ داری مخالف تاریخ ہے ان ممالک میں چین،کیوبا،ویت نام،سابقہ سوویت یونین کی ریاستیں،مشرقی یورپ اور افریقہ کے کچھ ممالک شامل ہیں۔
$$$123$$$
امیر ترین قومیں جن میں نارتھ امریکہ،یورپین ممالک اور آسٹریلیا شامل ہیں،اس دن کو تسلیم نہیں کرتیں۔یہ ایک اہم بات ہے کہ مزدوروں کے عالمی دن یکم مئی اور عورتوں کے عالمی دن 8 مارچ دونوں کو اس لئے عالمی سطح پر منایا جاتا ہے کہ امریکی محنت کشوں نے ان دونوں دنوں پر مختلف جدوجہد کا آغاز کیا تھا مگر امریکہ میں ہی ان دونوں دنوں کو سرکاری طور پر تسلیم نہیں کیا جاتا۔
$$$123$$$
8 مارچ کا آغاز جفاکشی سے ہوا تھا۔یہ محنت کش عورتوں کی جدوجہد کو خراج تحسین پیش کرنے کیلئے منایا جاتا ہے یہ کہا جاتا ہے کہ 8 مارچ 1857ء کو نیویارک سٹی میں ٹیکسٹائل اور گارمنٹس کے شعبہ میں کام کرنے والی مزدور عورتوں کی ایک بڑی جدوجہد کا آغاز ہوا تھا۔یہ وہی سال ہے جب برصغیر پاک و ہند میں انگریز سامراج کے خلاف آزادی کی جنگ لڑی گئی تھی۔دو سال بعد جدوجہد کرنے والی عورتوں کو یونین سازی کا حق مل گیا تھا۔
$$$123$$$
یہ عورتیں زبوں حال حالات کار،کم تنخواہوں اور 12 گھنٹے کام کے خلاف احتجاج کر رہی تھیں۔
$$$123$$$
پاکستان میں یہ سب کچھ آج بھی ہو رہا ہے اور عورتیں 16 گھنٹے سے بھی زیادہ کام کرتی ہیں۔مگر انہیں مناسب معاوضہ نہیں ملتا۔8 مارچ 1908ء کو سوشلسٹ عورتوں نے نیویارک میں 15 ہزار عورتوں کا ایک مظاہرہ منظم کیا،ان کا مطالبہ تھا کہ تنخواہیں بڑھائیں جائیں،اوقات کار کم کیے جائیں،ووٹ کا حق دیا جائے اور چائلڈ لیبر کا خاتمہ کیا جائے۔
$$$123$$$
اس روز کے بعد سوشلسٹ پارٹی امریکہ نے فیصلہ کیا کہ امریکہ میں آٹھ مارچ کو عورتوں کا دن منایا جائے گا،اس طرح پہلی دفعہ 8 مارچ 1909ء کو اس دن کو منایا گیا۔8 مارچ 1911ء کو 10 لاکھ سے زائد محنت کشوں اور عورتوں نے جرمنی،آسٹریلیا،ڈنمارک اور سوئٹزر لینڈ میں مظاہروں میں شرکت کی۔اس روز کو منانے کا ایک اور جواز 25 مارچ 1911ء کو نیویارک کی ٹرائی اینگل شرٹ ویسٹ فیکٹری میں ہونے والے ایک واقعہ سے نظر آیا۔
$$$123$$$
فیکٹری میں آگ لگ گئی اور مناسب حفاظتی اقدامات نہ ہونے کی وجہ سے 146 محنت کش آگ میں جل کر ہلاک ہو گئے۔ان میں زیادہ تر عورتیں تھیں۔یہ ایک عالمی سکینڈل بن گیا اور جس کی وجہ سے انٹرنیشنل لیڈیز گارمنٹ ورکرز یونین کا قیام عمل میں آگیا۔یہ امریکہ کی پہلی عورت یونین تھی جو امریکہ میں بڑی یونینوں میں شمار ہو گئی۔14-1913ء میں جب پہلی عالمی جنگ عظیم کی شروعات کے آثار نظر آرہے تھے۔
$$$123$$$
یورپ میں عورتوں کے عالمی دن کے موقع پر لاکھوں افراد نے امن کیلئے مظاہرے کئے۔ پہلی جنگ عظیم کا آغاز اگست 1914ء میں ہوا۔ جس کی وجہ سے اگلے سات سال سرمایہ دار ممالک اور یہاں پر موجود سوشلسٹ پارٹیوں نے 8 مارچ کو نہ منایا اور اس دن کو دبا دیا گیا تاکہ عورتوں کی عالمی یکجہتی نہ بن سکے اور وہ اپنے اپنے ممالک کی سرمایہ دار حکومتوں کی جنگی کوششوں کی حمایت کر سکیں۔
$$$123$$$
8 مارچ 1917ء کو عورتوں کے عالمی دن کے موقع پر روس کی عورتوں نے کمال کر دکھایا۔اس کی کہانی سوویت یونین کے سوشلسٹ انقلاب کے معمار لیون ٹرانسکی نے اپنی تاریخی کتاب” روسی انقلاب کی تاریخ“ میں بیان کی ہے۔عورتوں نے سرکشی کا آغاز کیا اور بہت مضبوط ترین زار شاہی آمریت کا خاتمہ کر دیا اور صرف آٹھ ماہ بعد بالشویک سوشلسٹ انقلاب کامیاب ہو گیا۔
$$$123$$$
پیٹرز برگ کی ٹیکسٹائل فیکٹریوں میں کام کرنے والی عورتیں غصہ میں تھیں کیونکہ خوراک کی قلت تھی اور جنگ میں لاکھوں روسی مارے جا چکے تھے۔ عورتوں نے ہڑتال شروع کر دی اور دوسری فیکٹریوں کے مزدوروں کو ساتھ شامل ہونے کو کہا۔ہڑتال اور مظاہرے پہلے روز سے ہی بڑھنے لگ گئے اور 5 دنوں میں زار شاہی حکومت کا دھڑن تختہ ہو چکا تھا۔عورتوں کا عالمی دن صرف جشن منانے کا ہی نام نہیں یہ جدوجہد کا تجدید عہد بھی ہے۔عورتوں کے انقلابی کردار کو خراج تحسین پیش کرنے کے لئے آٹھ مارچ کا دن عورتوں کے دن کے طور پر منایا جاتا ہے۔
$$$123$$$
ایک نشست سید بابر علی صاحب کے ساتھ۔ بحران کے وقت میں رہنمائی
$$$123$$$
جنوری میں مجھے ای او (اینٹر پرینیور آرگنا ئزیشن) کی طرف سے ملک کی معزز اور معروف شخصیت جناب سید بابر علی صاحب کا انٹرویو کرنے کا موقع ملا۔ سید بابر علی صاحب صنعت و تجارت کی دنیا میں ایک درسگاہ کی حیثیت رکھتے ہیں جن کی زہانت، علم و حکمت اور اعلیٰ پائے کے منتظم ہونے کی وجہ سے پیکجز لمٹیڈ ، این ایف سی،نیسلے اور لمز یونیورسٹی جیسے عظیم مثالی ادارے وجود میں آئے۔
$$$123$$$
سید بابر علی صاحب کی پاکستان کے لیے خدمات نہایت قابلِ قدر ہیں جن کا ایک ہی نشست میں احاطہ ممکن نہیں۔ سید بابر علی صاحب نے پاکستان کی پیدائش سے لیکر آج تک کے مختلف ادوار کو دیکھا ہے اور ملک میں کرونا وائرس کے بحران سے پہلے آنے والے بحرانوں کو نہ صرف دیکھا بلکہ اُن سے نبرد آزما ہونے کیلئے اپنی خدمات پیش کیں۔
$$$123$$$
میرا پہلا سوال دنیا کو درپیش کرونا وائرس کی وباء جیسے بحران کے بارے میں تھا کہ کیا آپ نے اپنی زندگی میں اِس سے پہلے کسی ایسے بحران کا سامنا کیا اور اِس صورتحال میں آپ کاروباری لوگوں کی کیسے رہنمائی کریں گے۔
$$$123$$$
اِس کے جواب میں انہوں نے کہا کہ موجودہ صورتحال بالکل انوکھی ہے لیکن پاکستان کو اپنے قیام کے فوراً بعد ہی بہت سے بحرانوں کا سامنا کرنا پڑا جن میں پہلا مارشل لا اور ذوالفقار علی بھٹو کا اداروں کی نجکاری کا فیصلہ جیسی صورتحال شامل تھیں لیکن آج کی صورتحال اُن بحرانوں سے مختلف ہے۔ اِس بحران میں لوگوں کو کسی مارشل لا کی وجہ سے اپنے گھروں میں مقید نہیں ہونا پڑ رہا بلکہ پوری دنیا میں لوگوں کو اپنی صحت کی حفاظت کی خاطر خود کو اپنے گھروں تک محصور کر نا پڑ رہا ہے۔
$$$123$$$
ایسی صورتحال میں لوگوں کو چاہئے کہ وہ افراتفری کا شکار نہ ہوں اور اپنے اعصاب کو قابو میں رکھیں۔
$$$123$$$
سید بابر علی صاحب کے مطابق کاروبار کرنے والے لوگوں کو اِس وباء کے بعد نئی صورتحال کے مطابق خود کو ڈھالنے کی ضرورت ہے کیونکہ کہ اِس کے بعد زمینی حقائق بالکل تبدیل ہو چکے ہیں۔ اِس بیماری کے بعد لوگوں کو ٹیکنالوجی کے استعمال کی زیادہ ضرورت محسوس ہو رہی ہے اور اِس ٹیکنالوجی کے استعمال سے ہی ہم اپنے روز مرہ کے معمولات کو انجام دینے کی کوشش کر سکتے ہیں۔
$$$123$$$
اتنے بڑے بحران میں حکومت سے توقع کرنے سے بہتر ہے کہ خود بہتری کی راہیں تلاش کی جائیں۔ اپنے ادارے میں کام کرنے والوں کو اپنا ملازم سمجھنے کی بجائے اپنے ساتھی سمجھیں جو کہ ادارے کی فلاح کی خاطر آپ کے شانہ بشانہ کام کر رہے ہیں۔ لوگوں کو غلطیوں کی وجہ سے ادارے سے نہیں نکالنا چاہئے سوائے کرپشن کے چاہے وہ ایک روپے ہی کی کیوں نہ ہو۔ 
$$$123$$$
اِس وباء کے تناظر میں بہتر کاروباری مواقع کے بارے میں ایک سوال کے جواب میں انہوں نے کہا کہ پاکستان ہمارے ہمسائے ملک کے مقابلے میں زیادہ مسائل کا شکار ہے یہاں کاروبار کرنے کے لیے سازگار ماحول ابھی میسر نہیں ہے جس کی مختلف وجوہات ہیں۔
$$$123$$$
روپے کی قدر میں ہونے والے آئے روز کے اتار چڑھا ؤ سے کاروباری لوگوں کو مسائل کا سامنا کرنا پڑتا ہے۔ روپے میں استحکام مضبوط معیشت کی راہ ہموار کرے گا۔ ہمیں اپنی برآمدات کو بڑھانے پر زور دینا چاہئے۔ بیرونی سرمایہ کاری کے لیے آپ کے ملک میں سازگار ماحول ضروری ہے۔ آپ کو اپنے شراکت دار کو برابر کا درجے دینا چاہئے۔ سید بابر علی صاحب نے ایک چلتی ہوئی کمپنی کو استحکام دینے کے لیے بتایا کہ اگر کاروبار کو صرف ایک خاندان تک محدود کر دیا جائے تو وہ پائے دار حل نہیں ہے۔
$$$123$$$
اِس سے بہتر ہے کہ ایک بہترین کاروبار کو پبلک لمٹیڈ بنا دیا جائے اور اِس میں لوگوں کو حصہ دار بنا دیا جائے۔ یہی وہ طریقہ ہے جس سے کسی کاروبار کو ایک طویل مدتی استحکام مل سکتا ہے۔
$$$123$$$
آپ اپنی زندگی کے بہترین کاموں میں سے ایک کام لمز کے قیام کو سمجھتے ہیں جہاں پر سترہ ہزار سے زائد طلبا ء نے علم حاصل کیا اور اپنے خاندان اور ملک کی خدمت میں مصروفِ عمل ہیں۔ خوشی کی بات یہ ہے کہ اِن طلباء میں سے بہت سے طلبا ایک اینٹرپرینیور کے طور پر ایک کامیاب زندگی گزار رہے ہیں۔
$$$123$$$
سید بابر علی صاحب کی زندگی ہمارے لیے ایک مشعلِ راہ ہے جس کی روشنی میں ہم اپنی زندگی کے سفر کا تعین کرسکتے ہیں۔ 
$$$123$$$
امریکی خفیہ رپورٹ میں سعودی شہزادے محمد بن سلمان پر صحافی جمال خاشقجی کے قتل کا الزام عائد کیا جانا یقینا ایک دھچکے سے کم نہیں ہے۔ باوثوق ذرائع کے مطابق خاشقجی قتل میں ولی عہد کے ملوث ہونے کے متعلق مغربی انٹیلی جنس ایجنسیوں کو پہلے سے معلوم تھا لیکن اس حقیقت کو منظر عام پر اس لئے نہیں لایا گیا کہ سابق امریکی صدر ٹرمپ کی ایماء پر خفیہ رپورٹ کو دبا کر رکھا گیا تاکہ ریاض میں ان کے قریبی اتحاد کو خفت نہ اٹھانی پڑے لیکن اب اس راز سے پردہ ہٹانے کی بہت سی وجوہات میں سے ایک اہم یہ ہے کہ”گریٹر اسرائیل“ایجنڈے کی تکمیل کیلئے امریکہ پوری طرح متحرک ہو چکا ہے۔
$$$123$$$
نومنتخب امریکی حکومت کا یمن کیخلاف لگ بھگ 6 سال سے جاری جنگ میں اپنے اتحادیوں کی جانب سے جارحانہ کارروائیوں کے لئے حمایت ختم کرنے کا اعلان کرتے ہوئے سعودی عرب کو اسلحہ کی فروخت فوری بند کرنا بھی اسی سلسلے کی ایک کڑی دکھائی دے رہی ہے تاکہ مختلف اطراف سے محمد بن سلمان پر دباؤ ڈال کر اسرائیل کو تسلیم کرنے کے حوالے سے دیگر عرب ریاستوں کی طرح سعودی عرب کو بھی آسانی کے ساتھ مائل کیا جا سکے۔
$$$123$$$
یاد رہے کہ سعودی عرب اور 8 دیگر عرب ریاستوں جنہیں امریکہ،برطانیہ اور فرانس کی حمایت حاصل تھی نے 2014ء میں یمن کی ایک کمزور حکومت اور حوثیوں پر فضائی حملے کرکے ایک لاکھ 10 ہزار سے زائد افراد کو موت کے گھاٹ اتار دیا تھا،اس تنازع میں لاکھوں یمنی باشندے فاقہ کشی پر بھی مجبور ہوئے۔عالمی سطح پر شدت پسند تنظیم نام نہاد دولت اسلامیہ اور القاعدہ کی جانب سے دہشت گردی کے عالمی خطرات کے باعث امریکہ کے خوشگوار تعلقات برقرار رکھنے کیلئے یہ خواہش ہے کہ محمد بن نائف جنہیں 2017ء میں محمد بن سلمان نے عہدے سے ہٹا دیا تھا سے معاملات طے کئے جائیں اور اگر ایسا ہوا تو یہ سعودی عرب کے علاقائی حریف ایران کے لئے بھی ایک بہت بڑا تحفہ ہو گا۔
$$$123$$$
یاد رہے کہ محمد بن نائف سے متعلق یہ انکشاف کیا جا رہا ہے کہ وہ بدعنوانی کے الزام میں اس وقت حراست میں ہیں۔کیا کئی برسوں کی پابندیوں کے باوجود مشرق وسطیٰ میں بالادستی حاصل کرنے والے ایران نے لبنان،شام،عراق اور یمن میں اپنی پراکسی ملیشیاء کے ذریعے اسٹریٹجک رسائی کو بڑھا کر سعودی عرب کو ہر طرف سے گھیرے میں لے لیا ہے؟۔انٹیلی جنس چیف سعد الجبری کے ذریعے سی آئی اے کے ساتھ قریبی تعلق قائم کرنے والے سعودی ولی عہد محمد بن سلمان جو ایم بی ایس کے نام سے بھی مقبول ہیں برسوں تک شاہی خاندان میں امریکہ کے سب سے اہم حلیف رہے اور بطور وزیر داخلہ انہوں نے کامیابی سے القاعدہ کو بھی شکست دی لیکن اب جوبائیڈن ولی عہد محمد بن سلمان کے بجائے شاہ سلمان کے ساتھ معاملات طے کرنے کو ترجیح دے رہے ہیں جو کہ لمحہ فکریہ سے کم نہیں۔
$$$123$$$
فلسطین میں صیہونی ریاست کی ہٹ دھرمی سے جہاں مشرق وسطیٰ آج بدامنی اور خانہ جنگی کی لپیٹ میں ہے وہیں اقوام متحدہ،عالمی برادری اور امریکہ کا دوہرا معیار قیام امن کی راہ میں سب سے بڑی رکاوٹ بنا ہوا ہے۔اسلام اور فلسطین کے تشخص کا خاتمہ شروع دن سے ہی صیہونی حکومت کے پیش نظر رہا ہے،یہی وجہ ہے کہ امریکی سرپرستی میں اس منصوبے کو پایہ تکمیل تک پہنچانے کیلئے یہودی بستیوں کی تعمیر بدستور جاری ہے۔
$$$123$$$
اسرائیلی حکومت غزہ کی پٹی پر قبضے کے بعد علاقے میں سینکڑوں منصوبے بنا چکی ہے جن پر بڑی تیزی کے ساتھ عملدرآمد بھی ہو رہا ہے۔ٹرمپ کا ”مشرق وسطیٰ امن پلان“ جسے صدی کا ایک بڑا منصوبہ قرار دیتے ہوئے یہ دعویٰ کیا گیا کہ اس سے فلسطینیوں کو علیحدہ ریاست حاصل کرنے کا اس سے بہتر موقع نہیں ملے گا حقیقت میں صیہونیوں کو نوازنے کا ایک ڈھونگ تھا۔
$$$123$$$
دہائیوں تک عرب ممالک ہر محاذ پر بائیکاٹ کرتے ہوئے اس بات پر اصرار کرتے رہے کہ وہ فلسطین کا مسئلہ حل ہونے پر ہی اسرائیل سے تعلقات قائم کریں گے لیکن متحدہ عرب امارات”امن معاہدے“ کے نام پر اسرائیل کو خلیجی ممالک میں تسلیم کرنے والا پہلا ملک بن گیا تقریباً ایک ماہ بعد بحرین نے بھی اس فہرست میں اپنا نام رقم کروا دیا۔
$$$123$$$
1999ء میں شمال مغربی افریقہ میں عرب لیگ کے ممبر ملک مورتانیہ نے اسرائیل سے سفارتی تعلقات قائم کئے تھے جو 2010ء میں ختم کر دئیے گئے تھے۔
$$$123$$$
تاریخ اس بات کی شاہد ہے کہ امریکہ نے فلسطینیوں کے احتجاج اور قربانیوں کو پس پشت ڈال کر ہر دور میں ہی اسرائیل نوازی کا بڑھ چڑھ کر مظاہرہ کیا جس کا اندازہ اس امر سے بھی لگایا جا سکتا ہے کہ 2017ء میں امریکہ نے اپنا سفارتخانہ بیت المقدس منتقل کیا۔سعودی عرب نے 2002ء میں ”عرب امن منصوبے“ کی تجویز دے کر یہ واضح کیا تھا کہ اگر اسرائیل فلسطین کو ریاستی حیثیت دے کر 1967ء میں جنگ کے دوران مشرق وسطیٰ کی قبضے میں لی گئی زمین سے مکمل انخلاء کرتا ہے تو اس کے بدلے عرب ممالک اور اسرائیل کے درمیان تعلقات معمول پر آسکتے ہیں۔
$$$123$$$
سعودی ولی عہد کا سابق صدر ٹرمپ پر یہ واضح کرنا کہ ”سعودی عرب کے اسرائیل سے تعلقات اس وقت تک معمول پر نہیں آئیں گے جب تک ایک آزاد فلسطینی ریاست قائم نہ ہو جائے“ یقینا”عرب امن منصوبے“ کا نقطہ آغاز تھا جسے نومنتخب جوبائیڈن انتظامیہ نے اب آڑے ہاتھوں لیا ہے۔
$$$123$$$
موجودہ عالمی سیاسی و اقتصادی تناظر میں وزیراعظم عمران خان کا دورہ سری لنکا دور رس و مثبت نتائج کا حامل ہے بلاشبہ یہ پاکستان کی بڑی سفارتی کامیابی ہے اور بھارت کے برعکس دنیا کے سامنے پاکستان کا خطے میں ایک متوازن کردار ابھر کر سامنے آرہا ہے جس کے لئے وزیراعظم عمران خان کی کاوشیں قابل تحسین ہیں۔
$$$123$$$
دونوں ممالک کے درمیان خوشگوار تعلقات کا عکس وزیراعظم کے استقبال اور سری لنکا میں مختلف تقریبات سے خطاب کے دوران دیکھا گیا۔سری لنکا اور پاکستان سارک تنظیم کے اہم اراکین ہیں‘دونوں نے دہشت گردی کے خلاف طویل جنگ لڑی ہے،دونوں کو بھارت کی سازشوں کا سامنا رہا‘دونوں چین کے تعاون سے خطے میں تجارتی اور معاشی سرگرمیوں کا نیا ڈیزائن ترتیب دینے میں مصروف ہیں۔
$$$123$$$
یہ امر بھی اہم ہے کہ دونوں ممالک کے باہمی دفاعی تعلقات میں بہتری کے امکانات پر نئے سرے سے کام شروع کر دیا گیا ہے۔دو روزہ دورے کے دوسرے روز مشترکہ پریس کانفرنس سے خطاب کرتے ہوئے وزیراعظم عمران خان نے بھارت کے ساتھ تعلقات بہتر بنانے کے سلسلے میں پاکستانی کوششوں کا ذکر کیا۔دونوں ملکوں نے تجارت،سرمایہ کاری،سائنس اینڈ ٹیکنالوجی،ٹورازم اور کلچر کے شعبوں میں دو طرفہ تعلقات کا فروغ دینے کا عزم کیا ہے اور اس حوالے سے سمجھوتے کی پانچ یادداشتوں پر دستخط کیے ہیں۔
$$$123$$$
اس حقیقت کو نظر انداز کرنا دونوں ملکوں کے حق میں نہیں کہ ایک ہی خطے میں واقع ہونے اور باہمی قریبی تعلقات کے باوجود پاکستان اور سری لنکا کے مابین تجارت کا حجم وہ نہیں،جو دو دوست ملکوں کے درمیان ہونا چاہیے،حالانکہ اشیاء کی ایک پوری فہرست بنائی جا سکتی ہے جو دونوں ملک ایک دوسرے کے ہاں سے منگوا سکتے ہیں۔خطے میں عوام کو غربت کے دلدل سے نکالنے اور ترقی کی راہ پر گامزن کرنے کیلئے تجارتی تعلقات ناگزیر ہیں جبکہ اس حقیقت سے سبھی آگاہ ہیں کہ تجارتی معاملات سرمایہ کاری سے وابستہ ہیں۔
$$$123$$$
دونوں ملکوں میں ٹیکسٹائل، تعمیراتی مواد،زری پروسیسنگ اور دوا سازی کی صنعت سمیت باہمی دلچسپی کے مختلف شعبوں میں تجارت،سرمایہ کاری اور شراکت کی خاصی گنجائش موجود ہے‘جس سے فائدہ اٹھانا وقت کا تقاضا ہے۔دونوں ممالک کے پاس ایک دوسرے کی بنیادی مصنوعات کیلئے مارکیٹیں موجود ہیں۔چائے کی مصنوعات کیلئے پاکستان ایک اہم مارکیٹ ہے،جہاں ہر سال اربوں روپے کی چائے درآمد اور استعمال کی جاتی ہے۔
$$$123$$$
2005ء میں پاکستان اور سری لنکا کے درمیان تجارت 15 کروڑ 80 لاکھ ڈالر تھی جو 2018ء میں بڑھ کر 50 کروڑ 80 لاکھ ڈالر ہو گئی۔تجارت کے توازن کی بات کی جائے تو یہ ہمیشہ پاکستان کے حق میں رہا ہے۔پاکستان سری لنکا کو بنیادی چھوٹے ہتھیار سپلائی کرتا رہا ہے۔دونوں ممالک کی مشترکہ فوجی مشقیں ہوتی رہی ہیں۔پاکستان اور سری لنکا کے عسکری تعلقات لبریشن ٹائیگرز آف تامل ایلم (ایل ٹی ٹی ای) کے ساتھ جنگ کے دوران مضبوط ہوئے۔
$$$123$$$
اس وقت پاکستان نے ایل ٹی ٹی ای سے مقابلہ کرنے کے لئے سری لنکا کی فوج کو اسلحہ فراہم کیا۔1971ء کے دنوں میں بھارت نے مشرقی پاکستان اور مغربی پاکستان میں جھگڑوں کے دوران اپنی فضائی حدود کے استعمال پر پابندی عائد کر دی تھی۔اس وقت سری لنکا نے مغربی پاکستان کو فضائی راستہ فراہم کیا۔جو دہلی سرکار کو سخت ناگوار گزرا کہ پاکستان کو چھوٹا سا ہمسایہ ملک یہ سہولت دے بھارت کو کیسے پسند آتا اسی لئے اس نے سری لنکا کو سبق دینے کے لئے تاملوں کی سرپرستی شروع کر دی اور گوریلا کارروائیوں کے لئے تامل قوم کی تربیت کرنے کے سلسلے کا آغاز کیا تاکہ تامل ناڈو کو سری لنکا سے جدا کیا جا سکے۔
$$$123$$$
مقصد سری لنکا کو پاکستان کے ساتھ پر سزا دینا تھا۔اندرا گاندھی نے پاکستان کو دولخت کرنے کے بعد یقین کر لیا کہ اب جنوبی ایشیا میں بھارت کا مقابلہ کرنے کی کسی ملک میں سکت نہیں اس لئے بالادست بھارت خطے کے تمام ممالک کو تسلیم کرنا ہو گا مگر اس سوچ کا یہ نتیجہ نکلا کہ ابھی تک بنگلہ دیش کے سوا خطے کے کسی ملک سے اچھے تعلقات نہیں۔
$$$123$$$
مارچ 2009ء میں لاہور میں کرکٹ ٹیسٹ میچ کے دوران سری لنکن ٹیم کی بس پر دہشت گردوں کے حملے کے بعد پاکستان میں طویل عرصہ تک بین الاقوامی میچز نہ ہو سکے۔
$$$123$$$
بعد ازاں سری لنکن کرکٹ بورڈ نے پاکستان جانے کا فیصلہ کھلاڑیوں کی ایما پر چھوڑ دیا تھا۔رپورٹس بتاتی ہیں کہ وزیراعظم عمران خان کے دورے کے موقع پر سری لنکن میڈیا پر پاکستان کے ساتھ خوشگوار تعلقات کے چرچے رہیں۔سری لنکا کے موجودہ صدر راجا پکسے نے بطور فوجی افسر پاکستان میں تربیت حاصل کی۔انہوں نے صدر بننے کے بعد بھی پاکستان سے انتہائی قریبی تعلقات استوار رکھے۔
$$$123$$$
خانہ جنگی کے دوران پابندیوں کے باوجود پاکستان نے سری لنکا کی مدد کی۔پاکستان نے انٹیلی جنس اور جدید جنگی سازو سامان کی فراہمی جاری رکھی۔سری لنکن میڈیا میں پاکستان کی دیرینہ دوستی کو سراہتے ہوئے کہا گیا کہ پاکستان ایئر فورس (پی اے ایف) نے سری لنکن فضائیہ کے پائلٹوں کو جدید خطوط پر تربیت دی ہے۔سری لنکا کے فوجی افسران اب بھی پاکستانی اداروں سے تربیت حاصل کرتے ہیں جبکہ سی پیک اور گوادر تجارتی دنیا کو پاکستان سے جوڑنے کا ذریعہ بن رہے ہیں۔
$$$123$$$
سری لنکا کے ساتھ تعلقات میں گہرائی سے پاکستان کے تزویراتی اور معاشی مفادات کا حصول آسان ہو سکتا ہے۔
$$$123$$$
جنوبی ایشیا میں سری لنکا اور نیپال وہ دو ممالک ہیں جن کے ساتھ پاکستان نے پچھلی چند دہائیوں کے دوران نسبتاً متوازن اور تعاون پر مبنی تعلقات کو برقرار رکھا ہے۔سری لنکا کا جغرافیائی مقام اس کا سب سے بڑا اثاثہ ہے۔پاکستان اور چین کے ساتھ اچھے تعلقات برقرار رکھنے سے سری لنکا کو خارجہ پالیسی میں اپنی خود مختیاری برقرار رکھنے اور معاشی مواقعے کو وسیع کرتے ہوئے اضافی فائدہ حاصل ہوتا ہے۔
$$$123$$$
سری لنکا کے جنوبی سرے میں واقع ہمبنٹوٹا کی اسٹرٹیجک بندرگاہ اگلے 100 برس کے لئے چین کے حوالے کی گئی ہے اور یہ چین کے بیلٹ اینڈ روڈ انیشی ایٹو کی ایک اہم کڑی ہے۔چین کے ساتھ ان مضبوط روابط نے ہندوستان کو مشتعل کر دیا ہے۔اس معاہدے نے امریکہ کو بھی بے چین کر دیا ہے جس کو ”اسٹرنگ آف پرل“ حکمت عملی کا ایک حصہ سمجھا جاتا ہے۔ جس کے تحت چین بحیرہ جنوبی چین میں اپنا اثر و رسوخ بڑھا رہا ہے۔
$$$123$$$
پاکستان اور سری لنکا کے مابین تعلقات بین الاقوامی سفارت کاری کے تسلیم شدہ اصولوں پر مبنی ہیں۔پاکستان اور سری لنکا کے درمیان طے پانے والے معاہدے اور ان پر عمل درآمد مستقبل کی راہیں متعین کرنے میں اہم کردار ادا کریں گے اور خطے میں ترقی کے ایک نئے عہد کا آغاز ہو گا۔اس میں کوئی دورائے نہیں کہ سری لنکا خطے کا اہم ملک بن چکا ہے۔یہ کہنا غلط نہیں کہ نیپال کے بعد سری لنکا بھی بھارت کے ہاتھوں سے نکل گیا ہے اور یہاں سے بھی ہندوستان کی چھٹی ہو گئی ہے۔
$$$123$$$
نہ صرف بھارت بلکہ امریکہ کی بھی یہی خواہش ہے کہ کولمبو ان کے ہی ہاتھ میں رہے۔سی پیک خطے کا اہم ترین منصوبہ ہے اور پاکستان سی پیک کا اہم جزو ہے اور سری لنکا کا ون بیلٹ روڈ کا حصہ بننے کے بعد بلاشبہ یہ منصوبہ علاقائی روابط کے فروغ کی نئی راہیں کھولنے کا سبب بنے گا۔زمینی حقائق یہ ہیں کہ سارک تنظیم ،جو جنوبی ایشیائی ریاستوں کی ترقی و خوشحالی میں موٴثر کردار ادا کر سکتی تھی،بھارتی حکمرانوں کی عدم دلچسپی اور ہمسایہ ملکوں کے معاملات میں مداخلت کے طور طریقوں کے باعث علاقائی تعاون و ترقی کے حوالے سے سر دست غیر فعال نظر آتی ہے جبکہ کرونا کے باعث ان ملکوں کے معاشی مسائل میں اضافہ ہوا ہے۔
$$$123$$$
یہ ایسی کیفیت ہے جس میں خطے کے ممالک دو طرفہ رابطوں اور معاہدوں کی صورت میں تعاون و ترقی کی کاوشیں امکانی حد تک جاری رکھ کر سارک کی عملی بحالی کی راہ ہموار کر سکتے ہیں۔
$$$123$$$
انگریزی اخبار دی انڈین ایکسپریس کی مدیر نیرو پما سبرا منیم کا کہنا ہے کہ ’سری لنکا کے آزاد ہونے کے بعد سے ہی پاکستان اور سری لنکا کے مابین تعلقات رہے ہیں۔ان دونوں کے درمیان کاروباری،عسکری،دفاعی اور ثقافتی ہر سطح پر اچھے تعلقات رہے ہیں۔
$$$123$$$
عسکری تعلقات زیادہ مضبوط ہیں۔جس طرح انڈیا اور سری لنکا کے مابین تعلقات ہیں اسی طرح سری لنکا اور پاکستان کے بارے میں بھی کہہ سکتے ہیں۔ تاہم نروپما سبرا منیم کا کہنا ہے کہ سری لنکا میں بنیادی ڈھانچے کی ترقی میں پاکستان کا اتنا کردار نہیں ہے جتنا انڈیا کا ہے۔اس معاملے میں چین اور بھارت مد مقابل ہیں۔اگر پاکستان اور سری لنکا کی عوام کے درمیان تعلقات کی بات کریں تو نروپما سبرا منیم کا کہنا ہے کہ سری لنکا کی عوام کا پاکستان میں خیر مقدم کیا جاتا ہے۔
$$$123$$$
سری لنکا کے لوگوں کا کہنا ہے کہ پاکستان میں انھیں بہت پیار اور احترام ملتا ہے۔عمران خان کا یہ دورہ خارجہ تعلقات کو بہتر بنانے کی ایک کوشش ہے۔وزیراعظم عمران خان کے اس دورے کی ایک بڑی کامیابی یہ بھی ہے کہ سری لنکا میں کرونا کے باعث انتقال کر جانے والے مسلمانوں کی نعشوں کو 2 نذ کے پس منظر میں آتش کیا جا رہا تھا مگر عمران خان صاحب نے سری لنکا کے صدر اور وزیراعظم کو قائل کیا کہ آپ مسلمانوں کی لاشوں کو جلانے کی بجائے انہیں مذہبی روایات کے مطابق دفنانے کی اجازت دیں اور اسلام آباد واپسی سے پہلے سری لنکن حکومت کا گزٹ نوٹیفکیشن جاری ہو گیا کہ آج سے کرونا سے انتقال کرنے والے کسی مسلمان کی میت کو جلایا نہیں جائے گا بلکہ ان کی مذہبی رسومات کے مطابق باقاعدہ تدفین کی جائے گی۔
$$$123$$$
وزیراعظم عمران خان نے اس فوری اور عملی پیش رفت پر سری لنکن حکومت کا شکریہ ادا کیا۔کئے گئے ٹویٹ میں وزیراعظم کا کہنا تھا کہ وہ کووڈ 19 سے جاں بحق ہونے والوں کی تدفین کی اجازت دینے کے حوالے سے سری لنکا کی حکومت کے سرکاری نوٹیفکیشن کے اجرا کا خیر مقدم کرتے ہیں اور اس پر سری لنکا کی قیادت کا شکریہ ادا کرتے ہیں۔عالمی تجزیہ نگاروں کے مطابق وزیراعظم پاکستان سری لنکا کا دورہ کر کے بھارت کو یہ پیغام دینا چاہتے ہیں کہ ان کا ملک اب خطے میں تنہا نہیں ہے اور مستقبل میں علاقائی طاقت کے طور پر اہم کردار ادا کرے گا۔
$$$123$$$
بلاشبہ پہلے افغانستان اور اب سری لنکا وزیراعظم کئی محاذ پر ملکی ساکھ کو بہتر بنانے کے ساتھ ساتھ علاقائی اور بین الاقوامی سیاست میں جنوبی ایشیا کی دوسری جوہری طاقت کو سیاسی استحکام اور معاشی ترقی کی طرف گامزن کرنے کی کوشش کر رہے ہیں۔تاہم وزیراعظم کے اس دور کو بین الاقوامی بحری مشقیں”میں دیکھا جا سکتا ہے۔ان فوجی مشقوں میں سری لنکا بھی شامل تھا۔
$$$123$$$
پاکستان نے علاقائی اور بین الاقوامی بحری افواج کے ساتھ مل کر ان مشقو ں کا جو انعقاد کیا وہ دراصل “بھارت کے لئے ایک سبق تھا کہ پاکستان علاقائی سطح پر اب الگ تھلگ نہیں ہے۔سری لنکا کے ساتھ ساتھ بنگلہ دیش نے بھی ان مشقوں میں حصہ لیا اور اس طرح بھارت کا جو مذموم ایجنڈا ہے کہ پاکستان کو علاقائی سطح پر تنہا کر دیا ہے،اس زہریلے پروپیگنڈہ کے تاثر کو زائل کرنے میں مدد ملی ہے۔
$$$123$$$
بھارتی تجزیہ کاروں کے مطابق پاکستان وزیراعظم کے سری لنکا کی پارلیمان سے خطاب کی منسوخی کے پیچھے نئی دہلی کے خدشات تھے کہ کہیں عمران خان دیرینہ تنازعہ کشمیر نہ اُٹھا دیں۔سری لنکا کو بھی اس بات کی فکر تھی کہ پاکستانی وزیراعظم اپنے خطاب میں سری لنکا میں مسلم اقلیت کے حقوق کے حوالے سے بھی بات کر سکتے ہیں مگر بھارت کو اس معاملے میں منہ کی کھانا پڑی جب سری لنکا حکومت نے عمران خان کے پارلیمان سے خطاب کی منسوخی کے علان کی وضاحت کرتے ہوئے بیان دیا کہ خطاب کی منسوخی کی وجہ سے کووڈ 19 کی پابندیاں اور ضوابط تھے۔
$$$123$$$
قیام پاکستان سے ہی پاکستان کے خلاف بھارت کی ریشہ دوانیاں جاری ہیں۔گلگت بلتستان میں ”را“ کے ایجنٹوں کا صفایا اب ضروری ہو چکا ہے۔قیام پاکستان کی تحریک اور قیام پاکستان کے بعد سے ہی بھارت نے پاکستان کے خلاف ریشہ دوانیاں اور سازش جاری رکھی ہوئی ہے اس کی اصل وجہ دو قومی نظریے کے تحت پاکستان کا قیام اور مسئلہ کشمیر ہے جسے سوچی سمجھی سازش کے تحت برطانوی حکومت اور کانگریسی ہندو رہنماؤں نے پاکستان میں شامل ہونے نہیں دیا۔
$$$123$$$
مسئلہ کشمیر بھارت کیلئے 73 برس سے گلے کی ہڈی بنا ہوا ہے نہ نگل سکتا ہے اور نہ ہی باہر پھینک سکتا ہے۔مسئلہ کشمیر کی ہی وجہ سے پاکستان پر بھارت نے 3 جنگیں مسلط کیں اور 1971ء میں مشرقی پاکستان کو الگ کیا لیکن کشمیر کی جدوجہد آزادی (جو مقبوضہ کشمیر میں 27 اکتوبر 1947ء کو بھارتی فوجیں داخل ہونے کے بعد سے شروع ہوئی تھیں) بغیر کسی تھکن کے یہ قومی اور دیسی تحریک جاریہے۔
$$$123$$$
1990ء سے اس میں تیزی آئی جبکہ 2017ء میں برہان وانی کی شہادت اور 5 اگست 2019ء میں کشمیر کے حوالے سے بھارتی آئین کے آرٹیکل 370 اور 35-A کو ختم کرنے کے بعد بڑی شدت آئی۔5 اگست 2019ء سے اب تک مقبوضہ کشمیر میں زندگی مفلوج ہے اور بھارتی فوج کی ظالمانہ کارروائیاں جاری ہیں لیکن کشمیری عوام نے بھارتی غاصبانہ قبضے کو ہر گز قبول نہ کیا اور آزادی تک بلاخوف و خطر اپنی جدوجہد جاری رکھنے کا فیصلہ کیا ہے۔
$$$123$$$
پاکستان کے ایٹمی طاقت بننے کے بعد پاکستان کو ترنوالہ سمجھنے کا بھارتی خواب چکنا چور ہو چکا ہے۔سی پیک کے منصوبے کے شروع ہونے کے بعد ہندو رہنماؤں کی نیندیں حرام ہو گئی ہیں اگرچہ پاکستان کے خلاف بھارت کی سازشیں تو جاری رہی ہیں لیکن کشمیر کے مسئلے سے توجہ ہٹانے کے لئے مودی نے پاکستان کے اہم اور حساس ترین علاقے گلگت بلتستان میں اپنے گماشتوں،سہولت کاروں اور ایجنٹوں کے ذریعے ایک منظم منصوبہ شروع کیا ہوا ہے اس منصوبے کے تحت ان حساس علاقوں کے محب وطن لوگوں میں پاکستان کی ریاست اور پاک افواج خصوصاً ”آئی ایس آئی“ کے خلاف لوگوں کے اذہان خراب کرنے کی بھرپور کوشش کی جاتی رہی ہے اس کے علاوہ گلگت بلتستان کی عوام کے لئے آئینی،سیاسی اور جمہوری حقوق کے حصول اور سٹیٹ سبجیکٹ رول جیسے نعروں اور نام نہاد بیانیے کے تحت سادہ لوح عوام کو گمراہ کیا جا رہا ہے اس مقصد کے حصول کیلئے بھارتی ”را“ نے گلگت بلتستان اور کشمیر کے مٹھی بھر گمراہ لوگوں،قوم پرستوں اور انسانی حقوق کے علم برداروں کی خدمات حاصل کی ہوئی ہیں۔
$$$123$$$
”را“ کئی عشروں سے بلوچستان،سندھ اور قبائلی علاقوں میں منظم منصوبہ بندی کے تحت دہشت گردی کرتی رہی ہے اور نام نہاد آزادی کے متوالوں کی سرپرستی کرکے پاکستان کو نقصان پہنچانے کی بھرپور کوشش کی جاتی رہی،اگرچہ اب گزشتہ چند برس سے پاکستان کی بہادر افواج کی بے مثال اور لازوال قربانیوں کے نتیجے میں ان دہشت گردانہ سرگرمیوں میں کافی کمی آئی ہے اور امن و سکون کی زندگی بحال ہو چکی ہے لیکن بھارتی ”را“ کو اب بھی چین نہیں۔
$$$123$$$
کشمیر کے امجد مرزا،سجاد راجہ اور حبیب اللہ کشمیری گلگت بلتستان میں موجود اپنے ایجنٹوں کے ذریعے لوگوں کی برین واشنگ کیلئے کام کر رہے ہیں یہ کشمیری جو گمراہ،اسلام دشمن اور وطن دشمن ”را“ کے ایجنٹ ہیں۔گلگت بلتستان میں موجود اپنے گماشتوں کے ذریعے پاکستانی جھنڈے اور پاسپورٹ جلانے،پاکستان کی فوج اور آئی ایس آئی کو مطعون کرنے اور ان اداروں پر جی بی کے عوام کا قتل عام کرنے کے الزامات لگواتی ہے تاکہ عوام میں یہ ادارے بدظن ہوں۔
$$$123$$$
بھارتی گماشتوں نے جی بی میں موجود ایجنٹوں کو یہ باور کرانے کی بھرپور کوشش کی کہ دو قومی نظریہ،نظریہ پاکستان اور اسلام کا غلبہ عوام کے دشمن ہیں اور ہمیں ہر حالت میں ان تینوں چیزوں کو لوگوں کے ذہنوں سے نکالنا ہے۔
$$$123$$$
بھارت اور ”را“ کی نظروں میں بہت زیادہ کھٹکنے والے ملک کے اس حساس ترین علاقے (جیو پولیٹیکل) گلگت بلتستان میں فوج اور ”آئی ایس آئی“ کی خدمات خصوصی طور پر قابل تحسین ہیں جہاں تک جی بی کے عوام کے سیاسی،آئینی، جمہوری اور انسانی حقوق کا معاملہ ہے ساڑھے 14 لاکھ کی آبادی والے انتظامی صوبے میں سوائے پارلیمنٹ میں نمائندگی کے تمام حقوق اور مراعات حاصل ہیں،اختیارات، مراعات،سول بیورو کریسی اور فوجی بیورو کریسی میں ان علاقوں کی نمائندگی کو دیکھا جائے تو کو دوسرے چاروں صوبوں سے زیادہ حقوق اور مراعات حاصل ہیں اور جی بھی کے عوام کے حالات دوسرے صوبوں کے دیہی علاقوں سے بدر جہا بہتر ہے کوئی ٹیکس دئیے بغیر اربوں روپے کا بجٹ ملتا ہے خصوصاً فوج اور قومی سلامتی کے اداروں میں آبادی اور کوٹے سے زیادہ نمائندگی جی بی کو حاصل ہے اگر ہم مقبوضہ کرگل اور لداخ سے گلگت بلتستان کا موازنہ کریں تو جی بی کے مقابلے میں وہاں 0.09 فیصد بھی نمائندگی موجود نہیں ہے۔
$$$123$$$
آئینی حقوق کا مسئلہ سپریم کورٹ نے 17 جون 2018ء کو طے کیا ہے۔حکومت نے ایک جامع آئینی پیکج کی منظوری پارلیمنٹ سے لینی ہے اس حوالے سے اگر جلد بازی کی گئی تو ہماری 73 برس کی محنت رائیگاں جائے گی اور مسئلہ کشمیر ہمیشہ کیلئے ختم ہو جائے گا جس سے ہمیں گریز کرنا چاہئے۔
$$$123$$$
پاکستان کی ریاست ہماری ماں،فوج اور ”آئی ایس آئی“ کے جوان ہمارے محافظ ہیں۔
$$$123$$$
پاکستان دشمن عناصر اب کسی رعایت کے حق دار نہیں ہیں۔سید حیدر شاہ رضوی کو ”آئی ایس آئی“ نے زہر نہیں دیا بلکہ ان کی موت طبعی ہوئی تھی جس کی تصدیق سید مہدی شاہ رضوی کی والدہ اور بہن نے بھی پریس کانفرنس کے دوران کی ہے۔سید مہدی شاہ رضوی کے اہم انکشافات ”را“ کے کشمیری ایجنٹس سجاد راجہ،ارشد مرزا کے بیانات اور اقوام متحدہ کی انسانی حقوق کی تنظیم میں شرانگیز تقریروں کے بعد مزید کس ثبوت کا انتظار ہے کہ ان کو کیفر کردار تک پہنچایا جائے،اگر اب بھی جی بی اور بیرون ملک موجود ملک دشمنوں کے خلاف سخت کارروائی نہ کی گئی تو خاکم بدھن پاکستان کا شیرازہ بکھر جائے گا خصوصاً جی بی میں ”را“ کے ایجنٹوں کی ملک،اسلام اور فوج دشمن سرگرمیوں کو روکنا مشکل ہو جائے گا ان مٹھی بھر گمراہ،وطن دشمن،فوج دشمن اور نظریہ پاکستان دشمن عناصر کو کیفر کردار تک پہنچانا اشد ضروری ہو چکا ہے۔
$$$123$$$
پاکستان اگر آج تک متحد اور مستحکم ہے تو صرف اور صرف اللہ تعالیٰ کا کرم و فضل اور دنیا کی دسویں طاقتور ترین فوج اور آئی ایس آئی کی بے پناہ اور لازوال قربانیوں کا نتیجہ ہے۔فی بک پر انسانی حقوق کے نام نہاد علمبردار اور جعلی دانشوروں کیخلاف بھی کریک ڈاؤن کرنے کی ضرورت ہے کیونکہ یہ جعلساز عناصر ملک دشمن،فوج دشمن اور خفیہ اداروں کے خلاف گھٹیا زبان استعمال کر رہے ہیں۔
$$$123$$$
سید حیدر شاہ رضوی مرحوم کے بیٹے سید مہدی شاہ رضوی نے جن جن لوگوں اور جن جن انسانی حقوق اور طلبہ تنظیموں کا نام لیا ہے بغیر کسی ہچکچاہٹ اور مصلحت پسندی کے ان پر ہاتھ ڈالا جائے یہ کوئی زیادہ نہیں بس گنتی کے لوگ ہیں۔RAW کے ایجنٹس اور سہولت کار جو گلگت بلتستان کے محب وطن عوام کی حب الوطنی کو مشکوک بنا رہے ہیں اب انہیں کیفر کردار تک پہنچانے میں دیر نہیں کرنی چاہئے۔
$$$123$$$
سینیٹ انتخابات میں عوام کی دلچسپی کے لئے فقط 3 ہی باتیں ہیں،اول یہ کہ سینیٹ کے انتخابات کھلے عام ہوتے یا پھر نقد دام کے کاروباری اصول کے تحت؟،دوئم سینیٹ انتخابات کے نتائج کے بعد کسے پرائز ملتا ہے اور کون ہمیشہ کی طرح اس بار بھی سرپرائز ہوتا ہے؟اور سوئم یہ کہ ہارس ٹریڈنگ میں ٹاپ ٹرینڈ پر کون کون سے ”سیاسی گھوڑے“ رہتے ہیں؟گویا سینیٹ انتخابات نہ ہوئے ایک”سیاسی تماشا“ ہوا اور تماشا بھی ایسا جسے سیاست کے رہنماء قواعد و ضوابط کے بجائے کاروباری انداز میں کھیلنے کی کوشش کی جائے گی۔
$$$123$$$
شاید اسی لئے ہمارے سینیٹ انتخابات کے دوران جس لفظ کا تذکرہ بار بار سننے میں آتا ہے وہ لفظ ”ہارس ٹریڈنگ“ ہے ویسے تو انگریزی زبان میں اس لفظ کے معنی ”گھوڑوں کی خرید و فروخت“ کے ہیں اور دلچسپ بات یہ ہے کہ اس لفظ کا استعمال ماضی میں واقعی گھوڑوں کی خرید و فروخت کے حوالے سے ہی ہوتا تھا۔
$$$123$$$
تاریخی دستاویز کے مطابق 1820ء کے آس پاس تاجر حضرات اچھی نسل کے گھوڑے خریدنے کے لئے ”کاروباری چالاکی“ کا استعمال کرتے تھے۔
$$$123$$$
تجارت کا یہ طریقہ کچھ اس طرح کا تھا جس میں چالاکی،سازش،پیسے اور آپسی تعلقات کے بل بوتے پر عمدہ اور اچھی نسل کے گھوڑوں کو سستے نرخوں پر خریدنے کی حتیٰ المقدور کوشش کی جاتی تھی مگر پھر رفتار زمانہ کے ساتھ ساتھ گھوڑوں کی افادیت،اہمیت اور ضرورت ختم ہوئی تو ان کی تجارت یعنی ہارس ٹریڈنگ بھی ختم ہو گئی یعنی گھوڑے پس منظر میں چلے گئے اور ان کی جگہ لینے کے لئے ”سیاسی گھوڑے“ پیش منظر پر آگئے اور ماضی میں گھوڑوں کی تجارت کے لئے خاص سمجھی جانے والی معروف اصطلاح سیاست میں ”ہارس ٹریڈنگ“ کے نام سے مقبول عام حاصل کر گئی۔
$$$123$$$
سیاست میں ہارس ٹریڈنگ کا لفظ اس وقت بولا جاتا ہے جب کوئی جماعت اپنی مخالف پارٹی کے ارکان کو لالچ،عہدے،پیسے، شہرت یا کسی دیگر قسم کا لالچ دے کر اپنے ساتھ ملانے کی کوشش کرتی ہے تو ارکان اسمبلی یا ارکان پارلیمنٹ کی اس قسم کی خرید و فروخت کو ”ہارس ٹریڈنگ“ قرار دے دیا جاتا ہے۔
$$$123$$$
”ہارس ٹریڈنگ“ اس خاص سیاسی صورتحال میں کی جاتی ہے جب کسی بھی ایک سیاسی جماعت کو حکومت سازی کے لئے اکثریت ملنے کی امید بالکل بھی نہ ہو اور اسے اپنی اقلیت کو اکثریت بدلنے کے لئے باہر سے سیاسی حمایت کی ضرورت درپیش ہو۔
$$$123$$$
پھر وہ سیاسی جماعت یہ کوشش کرتی ہے کہ کسی طرح سے مخالف،آزاد یا دیگر چھوٹی پارٹیوں کے ارکان انہیں حمایت دے دیں اور ان کی حکومت بن جائے اس کے لئے ہر طرح کے حربے کا آزادانہ اور بے باکانہ استعمال کیا جاتا ہے اور سیاست میں چالاکی،پیسہ،عہدہ کا استعمال ہی”ہارس ٹریڈنگ“ یعنی ”سیاسی گھوڑوں“ کی خریداری کہلاتی ہے سادہ لفظوں میں یوں سمجھ لیجئے کہ ہمارے ہاں ہونے والے سینیٹ انتخابات میں ”سیاسی گھوڑوں“ کی منڈی سجتی ہے بالکل ویسے ہی جیسے عید قربان پر ملک بھر میں شہر شہر،قریہ قریہ بکرا منڈیاں سجائی جاتی ہے بس ان دونوں منڈیوں میں فرق اور تفادت صرف اتنا سا ہے کہ بکرا منڈی میں جانور فروخت کے لئے دور دراز علاقوں سے ہانک کر لائے جاتے ہیں جبکہ سینیٹ انتخابات کے موقع پر ہونے والی ”ہارس ٹریڈنگ“ کے لئے”سیاسی گھوڑے“ اپنی مرضی سے بکنے کے لئے سیاسی منڈی میں کشاں کشاں چلے آتے ہیں۔
$$$123$$$
پاکستان میں سینیٹ انتخابات کی تاریخ نے یہ ثابت کیا ہے کہ ہمارے یہ سیاسی گھوڑے انتہائی زیرک اور چالاک واقع ہوئے ہیں کیونکہ انہیں معلوم ہے کہ کس طرح اپنے دام بڑھانے ہیں؟اور کس طرح خریدار کو اس حد تک بلیک میل کرنا ہے کہ اس کے پاس زیادہ سے زیادہ لگانے کے سوا کوئی چارہ ہی نہ رہے اس لحاظ سے ہم یہ کہنے میں بالکل حق بجانب ہیں کہ سینیٹ انتخابات میں اگر بکنے والے ”سیاسی گھوڑے“ ہیں تو پھر یقینا خریدنے والوں کو ”سیاسی گدھے“ ہی کہا جا سکتا ہے۔
$$$123$$$
سینیٹ انتخابات میں ہارس ٹریڈنگ کے جو فائدے”سیاسی گھوڑوں“ کے حصے میں آتے ہیں اس کے عشر عشیر فوائد بھی کبھی ہارس ٹریڈنگ کرنے والے ”سیاسی گدھے“ حاصل نہیں کر پائے ہیں مثال کے طور پر سینیٹ کے گزشتہ انتخابات میں بھی ہارس ٹریڈنگ کے نام پر ”سیاسی گھوڑوں“ کی زبردست خرید و فروخت ہوئی تھی لیکن ہارس ٹریڈنگ کرنے والوں نے سینیٹ کے سپیکر صادق سنجرانی کے خلاف تحریک عدم پیش کی تو ”سیاسی گھوڑوں“ نے اپنے مالکان کے ہی خلاف ووٹ دے کر ثابت کر دیا تھا کہ وہ واقعی زیرک،چالاک اور موقع پرست ”سیاسی گھوڑے“ ہیں جبکہ انہیں خریدنے والے ”سیاسی گدھے“ مگر سب سے زیادہ حیران کن بات تو یہ ہے کہ ہارس ٹریڈنگ کے دوران فروخت ہونے والے ”سیاسی گھوڑے“ اپنے دغا بازی اور بے اعتباری کے لئے غیر معمولی شہرت رکھتے ہیں لیکن اس کے باوجود بھی ہمارے ملک کی سیاسی جماعتیں ”ہارس ٹریڈنگ“ سے باز نہیں آتیں اس لئے ہمارا تو ماننا ہے کہ اگر سپریم کورٹ آف پاکستان حالیہ سینیٹ انتخابات میں اوپن ووٹ ڈالنے کے حق میں کوئی فیصلہ جاری کر دیتی ہے تو اس عدالتی فیصلہ کا سب سے زیادہ نقصان ”سیاسی گھوڑوں “ کو ہو گا اور پھر پاکستانی سیاست میں ان کا مستقبل ہمیشہ ہمیشہ کے لئے تاریک ہو جائے گا نیز ایوان بالا میں ان کی سیاسی ناقدری بھی دیکھنے والی ہو گی لیکن اگر سینیٹ انتخابات میں خفیہ رائے شماری کے ذریعے حق رائے دہی استعمال کرنے کا پرانا طریقہ کار ہمیشہ ہی برقرار رکھا گیا تو اس کا سب سے زیادہ نقصان ہارس ٹریڈنگ کرنے والے ”سیاسی گدھوں“ کو پہنچے گا مگر مصیبت تو یہ ہے کہ ہارس ٹریڈنگ کرنے والے،ہارس ٹریڈنگ کے مضر اثرات کا نشانہ بننے والے اور ہارس ٹریڈنگ کو صبح و شام برا بھلا کہنے،اور صلواتیں سنانے والے بھی دل سے یہی چاہتے ہیں کسی وجہ فقط ایک ہے کہ گھوڑے آخر گھوڑے ہی ہوتے ہیں چاہے وہ سیاسی ہی کیوں نہ ہوں۔
$$$123$$$
امریکی تاریخ میں صدر کے مواخذے کی بہت کم ہی مثال ملتی ہے،ٹرمپ وہ واحد صدر ہیں جن کے خلاف 2 مرتبہ تحریک سینیٹ میں سماعت کے مرحلے تک پہنچی،اختیارات کے ناجائز استعمال اور حلق سے انحراف کرنے کا معاملہ یقینا آئین کی کسوٹی پر بڑے جرائم اور نامناسب روئیے کے زمرے میں آتا ہے لیکن افسوسناک امر یہ ہے کہ الزامات پر ہونے والی ووٹنگ کے بعد اب ٹرمپ کو سزا نہیں ہو سکے گی۔
$$$123$$$
سینیٹ میں ٹرمپ کیخلاف ان کی اپنی ہی جماعت کے 7 ارکان کی طرف سے ووٹ دیئے جانے کے باوجود ڈیمو کریٹ پارٹی کا 2 تہائی اکثریت تک نہ پہنچ پانا اور سابق امریکی صدر کا سنگین نوعیت کے الزامات سے بری قرار دیا جانا اس بات کی دلیل ہے کہ امریکہ کا جمہوری نظام ابھی بہت کمزور ہے جو سیاسی تاریخ کا ایک تلخ باب ہے،اگر تشدد اور انتہاء پسندی کی امریکہ میں کوئی جگہ نہیں تو پھر 6 جنوری کو کیپٹل ہل پر حملے کے لئے کس نے اکسایا؟کیونکہ واضح ثبوت ہونے کے باوجود اس بات کا فیصلہ نہ ہونا المیے سے کم نہیں ہے۔
$$$123$$$
مواخذے کی کارروائی کے حوالے سے یہ پیشن گوئی کی گئی تھی کہ یہ فیصلہ سابق صدر کے حق میں آئے گا اور ہوا بھی کچھ ایسا ہی،یہاں قابل غور امر یہ بھی ہے کہ سینیٹ میں ڈیمو کریٹ کے 48 ارکان کے علاوہ 7 رپبلکن اور 2 آزاد سمیت 57 نے ٹرمپ کے خلاف جبکہ 43 نے ان کے حق میں ووٹ کاسٹ کیا حالانکہ مجرم ٹھہرانے کے لئے 67 ووٹ درکار تھے، یاد رہے کہ امریکی تاریخ میں 4 مرتبہ مواخذے کی جو کارروائیاں ہوئیں ان میں یہ سب سے مختصر رہی ہے کیونکہ محض 5 روز بعد یہ ختم ہو گئی۔
$$$123$$$
جوبائیڈن انتظامیہ سمجھتی ہے کہ نئے صدر کی سیاسی حکمت عملی ”کرونا“ کے خلاف ہونے والی کامیابی،معاشی استحکام اور امریکہ کے دوسرے مسائل کے حل پر منحصر ہے وہ اس لئے ٹرمپ کے مواخذے کی کارروائی کو اپنے مستقبل کے لئے اہم نہیں سمجھتے،نئے قوانین کی راہ میں یہ مقدمہ زیادہ رکاوٹوں کا باعث نہیں بنا۔سابق صدر کے خلاف اس مقدمے نے ایک ایسی مثال قائم کر دی ہے جس سے آئندہ سیاسی مقابلوں کیلئے میدان سج چکا ہے بنیادی طور پر یہ ٹرمپ کی فتح ہے جس سے بظاہر یہی دکھائی دیتا ہے کہ وہ 2024ء میں دوبارہ صدارتی امیدوار بن سکتے ہیں۔
$$$123$$$
ٹرمپ کے جارحانہ روئیے سے بھی یہی اشارے مل رہے ہیں کہ وہ امریکی سیاست سے کنارہ کشی اختیار کرنے کے بجائے ایک فعال کردار ادا کرتے رہیں گے۔
$$$123$$$
امریکہ کے 46 ویں صدر جوبائیڈن کے دور کا آغاز صدارتی حکمناموں سے ہوا کیونکہ سابق صدر کی متنازع پالیسیوں کو ختم کرنے سے متعلق پہلے ہی دن جو 15 ایگزیکٹو آرڈرز پر دستخط ہوئے ان میں متنازع سفری پابندیوں کا خاتمہ اور تمام وفاقی املاک میں ماسک پہننا لازمی قرار دیا گیا تھا،واضح رہے کہ ہر آنے والا امریکی صدر شروع کے دنوں میں ایسے بہت سارے حکمنامے جاری کرتا ہے ٹرمپ نے بھی ایسا ہی کیا تھا لیکن بعد ازاں انہیں عدالت میں چیلنج کر دیا گیا تاہم نئے جاری کردہ حکمناموں کا وہ انجام نہیں ہو گا جو پہلے ہوا تھا کیونکہ نومنتخب امریکی صدر کے حوالے سے یہ مشہور ہے کہ وہ قانون کی روح کو سمجھتے ہیں۔
$$$123$$$
سینیٹ کے ڈیمو کریٹک پارٹی کی جانب سے 35 برس تک رکن رہنے والے نومنتخب امریکی صدر کے بارے میں ایک عام تاثر یہ ہے کہ وہ مفاہمت پسند سیاستدان ہیں کیونکہ عموماً سب کو ساتھ ملا کر ہی کام کرنے کو ترجیح دیتے ہیں۔نومنتخب امریکی صدر کے ویژن پر مکمل طور پر عملدرآمد کے لئے کانگریس کو کئی قوانین کی منظوری دینا ہو گی جن میں 1.9 ٹریلین ڈالرز کے اخراجات بھی شامل ہے اور وہاں اگر ایسا ہوتا ہے تو اس میں امریکہ کے تمام شہریوں کو 1400 ڈالر کی رقم کی ادائیگی بھی شامل ہے۔
$$$123$$$
ماحولیات کا معاملہ امریکہ میں سیاسی تقسیم کی ایک بڑی وجہ بن چکا ہے یہی وجہ ہے کہ جوبائیڈن کو اقتدار میں آنے سے پہلے یہ کہنا پڑا تھا کہ وہ اپنے دور صدارت کے پہلے ہی دن پیرس ماحولیاتی معاہدے میں دوبارہ شمولیت کا اعلان کریں گے اور انہوں نے ایسا کرکے بھی دکھا دیا۔ ٹرمپ نے کینیڈا کے صوبہ البرٹا سے امریکی ریاست نبراسکا تک تیل کی ترسیل کیلئے 12 ہزار میل لمبی جوسٹون ایکس ایل پائپ لائن کی منظوری دی تھی اسے بھی منسوخ کر دیا گیا ہے۔
$$$123$$$
امریکہ نے اقوام عالم کے تحفظات اور مسئلہ کشمیر بالائے طاق رکھتے ہوئے بھارت کے ساتھ ہمیشہ سے ہی تعلقات کو پروان چڑھایا ہے لیکن نومنتخب امریکی صدر و نائب صدر نے مقبوضہ وادی میں انسانی حقوق کی پامالی پر جو مذمتی بیانات جاری کئے ان سے امید کی ایک کرن پیدا ہوئی تھی کہ شاید اب مودی کے ظلم و ستم کی روک تھام کیلئے ہنگامی بنیادوں پر اقدامات کرتے ہوئے کشمیر میں جاری کرفیو کو ختم کروا دیا جائے گا لیکن تاحال ایسا کچھ بھی نہیں ہوا۔
$$$123$$$
افغانستان سے امریکی افواج کا مکمل انخلاء بھی ممکن دکھائی نہیں دے رہا جس سے امن معاہدہ کے اب کھٹائی میں پڑنے کے روشن امکانات ہو چکےہیں۔ جوبائیڈن ایک ایسے دور میں صدر بنے ہیں جب ”کووڈ 19“ کی عالمی وباء زوروں پر ہے اور امریکہ اس سے سب سے زیادہ متاثر ہونے والا ملک ہے جہاں اب تک اس سے 5 لاکھ کے لگ بھگ افراد ہلاک ہو چکے ہیں لہٰذا سب سے بڑا مسئلہ موذی وائرس سے نمٹنے کا انداز تھا جس پر ٹرمپ کو بھی شدید تنقید کا سامنا کرنا پڑا تھا۔دنیا میں ایک طرف جہاں امریکی جمہوریت پر مختلف نوعیت کے سوال اٹھائے جا رہے ہیں وہیں دوسری طرف مشرق وسطیٰ،افریقہ اور ایشیاء کو سامراج کی جارحانہ پالیسیوں نے خانہ جنگی کا شکار کر رکھا ہے۔
$$$123$$$
عرب ممالک اور صیہونی حکومت کے مابین تعلقات کو معمول پر لانے کی کوششوں کا اصل مقصد فلسطین کے مسئلے کو ہمیشہ کیلئے ختم کرنا ہے۔ عرب اسرائیل جنگ کے بعد امریکی سرپرستی میں عربوں اور صیہونی حکومت کے مابین دسیوں مرتبہ مذاکرات کروائے گئے اور ان مذاکرات سے فلسطین کی مظلوم عوام کیلئے کچھ حاصل نہیں ہوا بلکہ الٹا اس کے نقصانات سامنے آئے انہی مذاکرات کے نتیجے میں صیہونی حکومت نے فلسطینی سرزمین پر یہودی بستیوں کی تعمیر کا سلسلہ بڑھایا،مراعات حاصل کیں اور آخر کار فلسطین سے آگے نکل کر اب ایک ”گریٹر اسرائیل“ کا خواب دیکھا جا رہا ہے۔
$$$123$$$
اسرائیل کی حمایت کرنے والے بعض عرب ممالک نے اگرچہ فلسطین سے خیانت کی ہے لیکن یہاں دیکھا جائے تو شاطر امریکہ نے ایک بڑا فعال کردار ادا کیا ہے۔
$$$123$$$
واشنگٹن مشرق وسطیٰ میں اپنے مفادات کے تحفظ کی خاطر تمام عرب ممالک کو ایک آلہ کار کے طور پر دیکھ رہا ہے۔صیہونی حکومت کے ظلم و ستم کی فہرست بڑی طویل ہے لہٰذا وہ عرب حکمران جنہوں نے اسرائیل کو تسلیم کرنے میں بڑی سرعت کا مظاہرہ کیا ہے آج کے بعد ہونے والے جرائم میں وہ بھی برابر کے حصہ دار ہوں گے۔
$$$123$$$
عرب اسرائیل امن معاہدوں اور سفارتی تعلقات کی بحالی کا اصل سرپرست امریکہ ہے اور اب خلیجی ممالک کے ساتھ جدید اسلحے کی فروخت کے نئے معاہدے منظر عام پر آرہے ہیں۔
$$$123$$$
امریکہ عرب حکمرانوں پر خوف اور دباؤ کی فضا قائم رکھنے کے ساتھ ساتھ خطے کو بدامنی میں مبتلا کرنے اور اسلحہ بیچنے کی غرض سے کئی مسائل کے خلاف بیان بازی سے آگے بڑھ کر ٹھوس اقدامات نہیں چاہتا۔
$$$123$$$
اسرائیل کے ساتھ،متحدہ عرب امارات اور بحرین کا باضابطہ سفارتی تعلق پوری دنیا اور بالخصوص عالم اسلام میں زیر بحث ہے،گزشتہ کئی دہائیوں سے اسرائیل کا بائیکاٹ کرتے ہوئے بیشتر عرب ممالک کا یہ موٴقف رہا تھا کہ اسے صرف اسی صورت تسلیم کریں گے جب فلسطین سے متعلق تنازع کا کوئی مستقل حل نکلےگا۔ اسرائیل نے آج تک عرب حکمرانوں کی کسی شرط کو تسلیم نہیں کیا اور نہ ہی فلسطینیوں کو کوئی رعایت مل سکی یہی وجہ ہے کہ خلیجی ریاستوں کی طرف سے صیہونی حکومت کو غیر مشروط طور پر تسلیم کر لینے کی خبر دنیا بھر کے مسلمانوں کیلئے سخت تشویش اور مایوسی کا باعث بنی ہوئی ہے۔
$$$123$$$
”سنچری ڈیل“ میں امریکہ نے پیشکش کی تھی کہ فلسطین کے سودے پر راضی ہونے والے خلیجی ممالک کے بادشاہوں کو آئندہ 50 برس تک بادشاہت پر براجمان رہنے کی ضمانت دی جائے گی لہٰذا حالیہ”امن معاہدے“ اسی سلسلے کی ایک کڑی ہیں۔امریکہ کا ایک مقصد یہ بھی ہے کہ عرب اسرائیل تعلقات قائم کروانے کے بعد یورپی ممالک کو بھی اس بات پر مجبور کیا جا سکے کہ وہ اپنے سفارتخانے بیت المقدس منتقلکریں۔
$$$123$$$
اسرائیل کے حوالے سے مشرق وسطیٰ کے رویوں میں آنے والی حالیہ سیاسی تبدیلیوں کی چند بڑی وجوہات میں تیل کی قیمتوں میں کمی،خلیجی ممالک میں حکومتوں کے خلاف بغاوت کے خطرات‘امریکی حمایت کے خاتمے کا خدشہ اور ترکی و ایران کی بڑھتی ہوئی طاقت کا خوف ہے۔
$$$123$$$
اسرائیل کو ایران کے خلاف مضبوط اتحادیوں کی تلاش ہے یہی وجہ ہے کہ وہ عرب ممالک کے قریب آرہا ہے۔
$$$123$$$
یو اے ای بھی ایک عرصے سے خطے میں بڑی سر گرم خارجہ پالیسی اختیار کئے ہوئے ہے اور کئی علاقائی تنازعات میں بڑھ چڑھ کر اور خفیہ طور پر کردار ادا کر رہا ہے۔ ایران کے اثر و رسوخ کو بڑھنے سے روکنے کیلئے یہ لیبیا اور یمن میں بھی سرگرم عمل ہے۔متحدہ عرب امارات نے 13 اگست 2020ء کو اسرائیل کے ساتھ سفارتی تعلقات استوار کرنے کا سرکاری اعلان کیا تھا لیکن دونوں ممالک کے قریب آنے کے اشارے بہت عرصے سے مل رہے تھے۔
$$$123$$$
ٹرمپ کا یہ دعویٰ بھی تھا کہ خلیجی ممالک اسرائیل کے ساتھ تعلقات کیلئے قطار بنائے کھڑے ہیں۔یو اے ای کا یہ موٴقف تھا کہ اس معاہدے کی وجہ سے اسرائیل نے گولان کی پہاڑیوں میں مقبوضہ علاقوں کو اسرائیل میں ضم کرنے کے ارادے کو ترک کر دیا ہے جبکہ اسرائیلی وزیراعظم اس کے بعد کئی بار برملا کہہ چکے ہیں کہ مزید فلسطینی علاقے ضم کرنے کا پروگرام ملتوی ہوا ہے منسوخ نہیں۔
$$$123$$$
اس میں کوئی دورائے نہیں ہیں کہ جن خلیجی ممالک نے اسرائیل کے ساتھ سفارتی تعلقات قائم کئے ہیں ان میں سامراج کے مسلط کردہ مطلق العنان حکمران جو امریکہ اور اسرائیل کو اپنے اقتدار کا محافظ سمجھتے ہیں نے سفارتی تعلقات قائم کرتے وقت نہ تو عوام سے رائے لی اور نہ ہی ان ریاستوں کی پارلیمان نے اس موضوع پر کوئی قرارداد منظور کی یا کوئی بحث نمٹاتے ہوئے باقاعدہ طور پر منظوری دی۔
$$$123$$$
سعودی عرب سمیت بعض عرب ممالک ترکی کے بڑھتے ہوئے علاقائی اثر و رسوخ کو بھی خلافت عثمانیہ کے احیاء کے طور پر دیکھتے ہوئے اسے اپنی بادشاہت کے خلاف خطرہ سمجھ رہے ہیں۔شام،یمن اور لیبیا سمیت کئی علاقائی امور کے حوالے سے ترکی اور عرب امارات کے تعلقات تناؤ کا شکار ہیں،یہاں یہ قابل غور امر ہے کہ اسرائیل اور بحیرہ روم کے اردگرد کے کچھ یورپی ممالک بھی ترکی سے خائف ہیں اور یہی مشترکہ خوف ان کو ایک دوسرے کے قریب لا رہا ہے۔
$$$123$$$
فرانس بھی مختلف بین الاقوامی کانفرنسز میں ترکی سے خوف کا موضوع زیر بحث لا چکا ہے،حقیقت تو یہ ہے کہ یورپی یونین کی رکنیت نہ ملنے کے بعد ترک صدر اردگان کو اب کسی کی ناراضگی کی کوئی پرواہ نہیں ہے۔ترکی کسی بھی وقت شام اور عرب ممالک کے لاکھوں تارکین وطن کو جب چاہے یورپ کی طرف دھکیل کر ان ممالک کو مشکل میں ڈال سکتا ہے لہٰذا ایسے حالات میں عرب ریاستوں کا یورپ اور امریکہ کی ایماء پر اسرائیل سے تعلقات قائم کرنا ایران اور ترکی کا مقابلہ کرنے کی مشترکہ تیاری ہی ہے۔
$$$123$$$
ایران نے شام میں صدر بشار الاسد اور لبنان میں حزب اللہ کا ساتھ دے کر کچھ ایسی کامیابیاں حاصل کیں جن سے ایران کو بحیرہ روم تک راہداری حاصل ہونے کے امکانات پیدا ہوئے اور اسے عرب ممالک نے ایران کی دخل اندازی تصور کیا۔صدام حسین کے اقتدار کے خاتمے کے بعد عرب دنیا میں اسٹریٹجک توازن ایران کے حق میں چلا گیا تھا۔اسرائیل اور عرب ممالک کے درمیان تعلقات کا ایک جواز یہ بھی ہے کہ دونوں کی خواہش ہے کہ ایران کو جوہری طاقت کے حصول کی اجازت نہ مل سکے۔
$$$123$$$
اسرائیل اور خلیجی حکمران،لبنان میں حزب اللہ کی بڑھتی ہوئی طاقت اور ایران کی جوہری سرگرمیوں کو خطے میں عدم استحکام کے طور پر دیکھتے ہیں۔امریکی وزیر خارجہ مائیک پومپیو نے 24 اگست 2020ء کو اپنے دورئہ اسرائیل کے دوران یروشلم میں مطالبہ کیا تھا کہ متحدہ عرب امارات کے بعد اب دیگر عرب ممالک بھی اسرائیل کو ایک یہودی ریاست کے طور پر تسلیم کریں اسی طرح متحدہ عرب امارات کے وزیر خارجہ عبداللہ بن زید،بحرین کے وزیر خارجہ عبدالطیف الزینی اور اسرائیلی وزیراعظم نیتن یاہو نے 15 ستمبر کو واشنگٹن میں سابق امریکی صدر ٹرمپ کی موجودگی میں معمول کے تعلقات قائم کرنے کے معاہدوں پر دستخط کئے جن کو ”ابراہیم معاہدے“ کا نام دیا جاتا ہے۔
$$$123$$$
عرب ریاستوں کے حکمران،امریکہ اور اسرائیل پر تکیہ کرکے امن معاہدات اور ”صدی کی ڈیل“ کی شکل میں صدی کا سب سے بڑا دھوکہ کھا رہے ہیں۔کیا امریکہ اور اسرائیل جیسے غاصب اور جارح ممالک پر تکیہ کرکے عرب دنیا کے حکمران اپنی بقاء کو یقینی رکھ پائیں گے؟یہ ناممکن ہے کیونکہ اسرائیل عرب ممالک کے ساتھ سفارتی تعلقات کو صرف اپنے مفادات کی نظر سے دیکھتا ہے جس کا متعدد بار اس کے جارحانہ رویوں سے اعادہ بھی ہو چکا ہے۔
$$$123$$$
امریکہ اسرائیل تسلط پسندانہ منصوبوں میں عراق اور افغانستان پر براہ راست حملے،لبنان،غزہ کے شہریوں پر بمباری اور خطے میں لاکھوں بے گناہ افراد کا قتل عام شامل ہے،ماضی کے مذاکرات کی طرح حالیہ معاہدات سے بھی امریکہ، اسرائیل اور ان کے اتحادیوں کے دہشت گردانہ اقدامات پر پردہ ڈالنے کی کوشش کی جا رہی ہے۔چین کے مشرقی ایشیاء اور افریقہ میں بڑھتے ہوئے اثر و رسوخ نے امریکی مفادات کیلئے سنگین خطرات پیدا کئے ہوئے ہیں لہٰذا بگڑتی صورتحال کو کنٹرول کرنے کیلئے نومنتخب امریکی صدر نے اقتدار سنبھالنے کے بعد ایران کے ساتھ کچھ شرائط پر جوہری معاہدہ بحال کرنے کو ترجیح دینے کے حوالے سے ایک بیان دیا تھا لیکن اسرائیل کی مخالفت اور تنقید کے بعد جوبائیڈن نے اب مجبوراً یوٹرن لیا ہے۔
$$$123$$$
افغانستان میں سالہا سال سے پھنسے امریکہ کو بخوبی علم ہے کہ ایران کا جغرافیہ پہاڑوں پر مشتمل ہے جس کو سر کرنے کیلئے واشنگٹن کو ٹریلین ڈالرز کا خرچہ برداشت کرنا پڑے گا۔قبل ازیں بھی اس حوالے سے تحریر کیا جا چکا ہے کہ ایران اور عالمی طاقتوں کے درمیان ہونے والے جوہری معاہدے سے امریکہ کی دستبرداری اور ایران کے خلاف دوبارہ سخت پابندیاں عائد کرنا یہ دو ایسے اقدامات تھے کہ جس سے خطے میں برسہا برس سے جاری کشیدگی کو مزید تقویت ملی۔
$$$123$$$
ٹرمپ کے قلم کی ایک جنبش مشرق وسطیٰ میں ایک تباہ کن علاقائی جنگ کو مزید قریب لے آئی تھی۔سابق امریکی صدر کے بیانات جلتی پر تیل کا کام دیتے رہے ہیں،ٹرمپ انتظامیہ کی جارحانہ اور دباؤ کی حکمت عملی بالکل ناکام ثابتہوئی۔ امریکہ نے جوہری معاہدے سے علیحدگی اختیار کرتے ہوئے دباؤ کی جو پالیسی اختیار کی تھی اگرچہ اس نے ایرانی معیشت کو شدید نقصان پہنچایا لیکن اس کے باوجود تہران اپنے موٴقف پر قائم رہا ہے۔
$$$123$$$
امریکہ اور اسرائیل کی مذموم پالیسی سے اسلامی دنیا میں تقسیم مزید بڑھنے سے خطے میں نئے بلاکس وجود میں آرہے ہیں۔جوبائیڈن کو اس حوالے سے بھی شدید تحفظات ہیں کہ چین اور ایران کے درمیان اسلحے کی تجارت کے لئے یہ معاہدے کئے جا رہے ہیں چین ایران کو اسلحہ فروخت کرکے عسکری سسٹم خریدے گا اور یہ عمل اس کے لئے بڑا منافع بخش ہو گا۔ایران ایک نیو کلیئر اسٹیٹ بن کر امریکہ،سعودی عرب اور اسرائیل کو عذاب میں مبتلا کرنے کے درپے ہے جس کے لئے وہ مغرب کے بجائے مشرق کی طرف دیکھنے کی حکمت عملی اختیار کرتے ہوئے اپنی علاقائی اور عسکری طاقت کو فروغ دینے کی پالیسیوں پر کاربند ہے۔
$$$123$$$
ایران اور چین کے درمیان ہونے والے نئے معاہدوں نے جہاں امریکی مفادات کو نقصان پہنچایا وہیں بیجنگ کیلئے مشرق وسطیٰ میں وسیع تر کردار ادا کرنے کی راہ بھی ہموار ہوئی ہے۔
$$$123$$$
بھارت کا اصل نشانہ صرف پاکستان ہے جسے زیر کرنے کے لئے بھارت ہر سال اربوں کھربوں ڈالر کا جدید اسلحہ خرید کر ان کے انبار لگا رہا ہے۔یہ امر توجہ طلب ہے کہ دہلی کے حکمرانوں نے گزشتہ دس برس میں سو ارب سے زیادہ نئے ہتھیاروں اور دفاعی نظام کی خرید پر صرف کیے۔ اس مدت میں نئے جنگی جہازوں،میزائل،آبدوزوں،ٹینکوں،ہاویٹزر توپوں،سپیشل طیاروں اور دوسرے ہتھیاروں کی خرید کے لئے سودے کیے گئے۔
$$$123$$$
دوسری جانب بھارت کے ناقص و کمزور دفاعی نظام کی گونج دنیا بھر میں سنائی دے رہی ہے،اس کی ایئر فورس کی خستہ حالی،ناکارہ طیارے مودے حکومت کی ہزیمت کا باعث بن گئے ہیں یہ پاکستان کو 96 گھنٹوں میں تباہ کرنے والے بھارتی سور ماؤں کیلئے ندامت کا مقام ہے کہ عالمی میڈیا نے بھی بھارت کو کاغذی شیر قرار دے دیا۔
$$$123$$$
گزشتہ ایک دہائی کے دوران بھارت کی فوجی طاقت زوال کا شکار ہے۔
$$$123$$$
بھارتی فضائیہ اس وقت 42 سکواڈرن کے ساتھ کام کر رہی ہے جن میں سے صرف 31 میدان میں آسکتے ہیں۔مگ 21 جیسے جہاز جو 1964ء کے دوران بھارتی فضائیہ میں شامل ہوئے،انہیں سالوں پہلے گراؤنڈ ہو جانا چاہیے تھا۔
$$$123$$$
آزاد کشمیر پر حملے کے دوران پاکستانی ایف سولہ کے ہاتھوں مگ 21 کی تباہی اس کا منہ بولتا ثبوت ہے کیونکہ جنگیں اسلحے کے زور پر نہیں حوصلے سے بھی لڑی جاتی ہیں،ابھی نندن کو بھارت یاد رکھیں،پاک فضائیہ کے شاہینوں نے بھارتی گیدڑوں کے طیارے کس طرح مار بھگائے۔
$$$123$$$
یہ حملہ 26 فروری 2019ء میں ہوا جو نریندر مودی کی سرکار کی کرتب بازی کے سوا کچھ نہیں تھا۔بھارتی ایئر فورس کی طرف سے بالا کوٹ پر حملے کے نتیجے میں 2 بلین ڈالر صرف آدھے گھنٹے میں ضائع کر دیئے۔امریکہ کے ایک 15 روزہ اخبار کی ایک رپورٹ Why Dying Indian Air Force Is کے مطابق بھارت میں جنگی جہازوں کی خریداری غیر موثر،نا اہلی اور افسر شاہی کا شکار ہے۔ بھارتی فضائیہ کے روسی ساخت کے MIG طیاروں کو Flying Coffin اڑتے تابوت اور بیوہ بنانے کا نام دیا جاتا ہے۔
$$$123$$$
ہمارے دشمن کی جنگی تیاریوں کا عالم یہ ہے کہ اس کے کئی جنگی طیارے حادثے کا شکار ہو چکے ہیں۔2015ء میں بھی بھارتی میڈیا کی جانب سے ایک رپورٹ جاری کی گئی تھی جس میں اعتراف کیا گیا تھا کہ بھارتی ایئر فورس ناقص مرمت اور پرانے جہاز ہونے کے سبب پاکستان اور چین کی ایئر فورسز کے ساتھ لڑنے کی صلاحیت نہیں رکھتی ہے اور آج بھی بھارتی فضائیہ مگ 21 اور مگ 27 جیسے کئی سال قبل ریٹائر ہو جانے والے طیاروں پر انحصار کر رہی ہے۔
$$$123$$$
2016ء میں ایک جدید ترین نگراں طیارہ انتونیوف اپنے ساتھ 29 انجینئرز و ٹیکنیشنز اور تین پائلٹوں کے ساتھ ریڈار سے ایسا غائب ہوا کہ اب تک اس کا سراغ تک نہیں ملا۔بھارت کے مقابلے میں چینی فضائیہ میں لڑاکا طیاروں کی تعداد تین گنا زیادہ ہے،پاک فضائیہ کے پاس اس وقت 21 سے زائد لڑاکا اسکواڈرن ہیں جن میں مسلسل اضافہ جاری ہے۔پاکستان اور بھارت نے مجموعی طور پر تین جنگیں لڑیں ہیں اور ہر مرتبہ پاکستانی ایئر فورس نے بھارتی فضائیہ کو ناکوں چنے چبوائے۔
$$$123$$$
بھارتی فضائیہ 1970ء سے 2015ء تک 1001 جہاز محض تکنیکی خرابیوں اور باقاعدہ مرمت نا ہونے کے سبب گنوا چکی ہے جو کہ ازخود ایک ریکارڈ ہے۔بھارت گزشتہ 33 برس سے ”تیجا“ نامی ہلکے طیاروں کر رہا ہے،یہ منصوبہ سال 1980ء میں شروع کیا تھا لیکن اب تک جو طیارے بھارتی فضائیہ کو دیے گئے وہ خرابی کے سبب بار بار گراؤنڈ کیے گئے ہیں۔طیارہ ساز بھارتی کمپنی ہندوستان ایروناٹکس کا دعویٰ ہے کہ وہ ہر برس انڈین ایئر فورس کو 18 تیجا لائٹ ون طیارے بنا کر دے سکتی ہے،لیکن خود بھارتی فضائیہ کا کہنا ہے کہ وہ بھارتی ساختہ تیجا لڑاکا طیاروں پر بھروسا نہیں کر سکتی۔
$$$123$$$
بھارتی فوج میں کرپشن عروج پر ہے راجیو گاندھی کا بو فورس گن رشوت سکینڈل اور تیجا نے بھارتی فضائی برتری کا پول کھول دیا ہے۔نریندر مودی نے اپنی ایئر فورس کو ساڑھے 400 ارب کا چونا لگا دیا ہے۔رپورٹ کے مطابق بی جے پی کے وزیر دفاع راج ناتھ سنگھ نے ہندوستان ایروناٹکس لمیٹڈ کو 6.25 بلین ڈالر کے ٹھیکے سے نوازا اور تیجا جہاز لینے پر مجبور کیا جبکہ ہندوستانی فضائیہ پہلے دن ہی ان جہازوں کو ان کی تکنیکی مسائل کی وجہ سے مسترد کر چکی تھی۔
$$$123$$$
تیجا جہاز ہندوستانی 21-MIG جہازوں کے نعیم البدل کے طور پر متعارف کرائے جا رہے ہیں،کیونکہ 1970ء کے بعد سے 21-MIG کے حادثات میں 170 سے زیادہ پائلٹ اور 40 عام شہری ہلاک ہو چکے ہیں۔ بھارتی ایوی ایشن سسٹم انڈسٹری اپنی غیر معیاری پیداوار اور دہائیوں پر محیط اپنی مسلسل ناکامیوں اور نا اہلیوں کی وجہ سے پوری دنیا میں بدنام ہے۔دنیا میں خود کو چین کا متبادل اور مقابل متعارف کروانے والا ملک 26 سال میں اپنے تیار کردہ جہاز کی کینوپی کا فالٹ تک درست نہ کر پایا۔
$$$123$$$
مگ 21- کے فرسودہ بیڑے کی جگہ تیجا جہازوں کو متعارف کرایا گیا لیکن اب تک 60 فیصد تیجا گراؤنڈ ہو چکے ہیں۔مودی حکومت اور بھارتی ایئر فورس کا 27 جنوری کو تیجا جہاز استعمال نہ کرنا اس پروجیکٹ کی ناکامی کا عکاس ہے۔
$$$123$$$
اس کے مقابلے میں پاکستان کے شاہینوں نے پاکستان میں بنائے جانے والے 17-JF تھنڈر سے بھارتی سورماؤں کا خواب چکنا چور کیا اور ایک ایک 30-SU اور 21-MIG کو نشانہ بنایا۔
$$$123$$$
پاکستان کی یہ کامیابی پاکستان ایوی ایشن انڈسٹری کی مہارت اور پیشہ وارانہ صلاحیت کا ثبوت ہے۔پاکستان کے 2400 ٹینکوں کے مقابلے میں بھارت کے پاس 3500 ٹینک ہیں جن میں سے ایک ہزار روسی ساختہ ٹی نائنٹیز ہیں۔بھارت نے دیسی ساختہ ٹینک ارجن بنانے میں تین دہائیاں ضائع کر دیں،بھارت کا یہ ٹینک زیادہ لاگت،وزن اور مکینیکل ناکامی کا شکار ہو گیا۔
$$$123$$$
انڈیا کے مقابلے میں پاکستان ڈرونز پر کام کر رہا ہے جس کے پارٹس مقامی طور پر تیار کئے جائیں گے۔ پاکستان اسلحہ کی خریداری کے بجائے اس اسلحہ سازی کی طرف گامزن ہے۔پاکستان کو جس عیار‘مکار اور ففتھ جنریشن وار فیئر میں مہارت رکھنے والے دشمن کا سامنا ہے‘اس کے پیش نظر ہمہ وقت تیار رہنے اور اسے منہ توڑ جواب دینے کیلئے پر کمر بستہ رہنے کی ضرورت ہے۔
$$$123$$$
اس حوالے سے پاکستان کی طرف سے ہر طرح کے وسائل میں اپنے سے کئی گنا بڑے ملک کے مقابلے کیلئے کبھی غفلت کا مظاہرہ نہیں کیا گیا۔ ففتھ جنریشن وار فیئر کے حوالے سے بھارت نے ہمیشہ جھوٹ مکاری اور جعل سازی کو اپنا مطمح نظر بنایا ہے۔
$$$123$$$
اس حوالے سے بھارت کو ڈس انفولیب کے انکشافات نے بے نقاب کیا ہے۔بھارت کے جھوٹے پراپیگنڈے سے اقوام متحدہ جیسے دنیا کے اعلیٰ ترین ادارے کو بھی گمراہ کرنے کی سازشیں کی جاتی رہیں مگر بھارت کا سیاہ چہرہ سامنے آنے کے باوجود کوئی نوٹس نہیں لیا گیا۔
$$$123$$$
اقوام متحدہ کی طرف سے اپنے اختیارات سے صرف نظر کے باعث ہی بھارت اقوام متحدہ کی قراردادوں کی تضحیک اور توہین کرتا آرہا ہے۔ پاکستان اپنے دشمن ملک کی طرح ہی ایٹمی قوت ہے۔اس معاملے میں بھی بھارت نے پہل کی اور پاکستان کو بھی ایٹمی قوت کے حصول کی ناگزیریت کا ادراک ہوا۔پاکستان نے بھارت کے مقابلے میں کہیں زیادہ معیار کا ایٹم بم بنا لیا جس سے پاکستان کا دفاعی حصار ناقابل تسخیر ہو گیا۔
$$$123$$$
بھارت کے مالی وسائل بھی پاکستان سے کئی گنا زیادہ ہیں جن کو وہ پاکستان کیخلاف اسلحہ کی خریداری میں اپنی جنتا کی بنیادی انسانی ضروریات کی قیمت پر جھونک رہا ہے۔بھارت کے دفاعی بجٹ میں ہر سال بلا ضرورت متعدبہ اضافہ کر دیا جاتا ہے۔بھارت کا دفاعی بجٹ پاکستان کے مجموعی بجٹ کے کم و بیش برابر ہے۔پاکستان اسلحہ کی دوڑ میں کبھی شامل رہا نہ اپنے دفاع سے غافل رہا ہے۔
$$$123$$$
بھارت کو دنیا سے جدید اور مہلک اسلحہ جمع کرنے کا خبط ہے۔پاکستان نے دنیا سے اسلحہ خرید کر بھارت کے مقابل آنے کے بجائے‘اسلحہ کے معیار‘اس میں خود کفالت اور افواج کی مہارت کو اپنے دفاع کا اصول بنایا ہے۔افواج کی مہارت کے حوالے سے بات کی جائے تو پاکستان کا شمار دنیا کی صف اول کی دو تین افواج میں ہوتا ہے۔
$$$123$$$
گوکہ ایک عالمی رپورٹ میں پاکستان کا دسواں جبکہ بھارت کا چوتھا نمبر بتایا گیا ہے مگر یہ درجہ بندی کئی عوامل کو شمار کرکے کی گئی ہے جس میں آبادی‘رقبہ‘عالمی‘وسائل‘فوج کی تعداد اور اسلحہ کی مقدار وغیرہ کو بھی شامل کیا جاتا ہے۔
$$$123$$$
اگر مقابلے اور کارکردگی کی بات کی جائے تو پاکستان کا ہر محاذ پر پلڑا بھاری رہا ہے۔اس میں ایل او سی پر آئے روز دشمن کی توپوں کو خاموش کرانا شامل ہے۔پاک فوج کی طرف سے بھارت کے کتنے ہی ڈرون مار گرائے گئے۔پاک فضائیہ کی بات کی جائے تو 27 فروری 2019ء کا دن تاریخ میں امر ہو چکا ہے جب بھارت کے دو فائبر جہاز گرائے گئے تھے۔اس کے چند ہی دن بعد اسٹیلتھ آبدوز پاکستان کے پانیوں کا رخ کرتے ہوئے نشانہ پر لے لیا اور پھر اسے جانے دیا۔
$$$123$$$
پاکستان کی تینوں افواج بہترین کوار ڈی نیشن کے ذریعے دشمن کو اس کی جارحیت کا بارڈر کے اندر ہو یا باہر‘بھرپور جواب دے رہی ہیں اور قوم اس فوج کے شانہ بشانہ ہے۔بلاشبہ قوم اپنی افواج کے ساتھ ہو تو اسے اس صورت میں شکست نہیں دی جا سکتی جب دفاع کے لوازمات پورے ہوں اور وہ اسلحہ کے معیار اور افواج کی مہارت کی بھی حامل ہو۔پاک افواج دنیا کی بہترین افواج میں اس لئے بھی شامل ہے کہ اس کو دیگر افواج کے مقابلے میں نہ صرف دہشت گردی سے نمٹنے کا تجربہ ہے بلکہ وہ زلزلوں‘سیلابوں اور کرونا جیسی بیماریوں کے تدارک کیلئے بھی اپنا کردار ادا کرتی ہیں۔
$$$123$$$
پاک افواج جہاں فعال رہنے اور آپس کے بہترین رابطوں کیلئے مقامی سطح پر مشقیں کرتی ہیں‘وہیں دوسرے ممالک کے ساتھ بھی یہ پریکٹس دہرائی جاتی رہتی ہے۔گزشتہ روز ہی 45 ممالک کی سمندری افواج نے پاکستان میں مشقیں کیں۔پاک فضائیہ اور بری فوج بھی اندرون اور بیرون ممالک مشقوں کے ذریعے اپنی مہارت کو آہنی بناتی ہیں۔ پاکستان اپنے دفاعی امور سے سرمو صرف نظر نہیں کرتا۔
$$$123$$$
ایٹمی قوت بننے سے پاکستان کا دفاع ناقابل تسخیر ہو چکا ہے۔جدید تقاضوں کے مطابق ایٹمی سمیت ہر ٹیکنالوجی کو اپ ڈیٹ رکھا جاتا ہے۔اس حوالے سے راکٹ اور میزائل تجربات ہوتے رہتے ہیں۔ٹینکوں مشاق اور جے ایف تھنڈر 17 فائٹر طیاروں کو اپ گریڈ کیا جاتا ہے۔حالیہ دنوں جے ایف تھنڈر کا ڈبل سیٹر جہاز کا ورجن سامنے لایا گیا جسے اگلے مرحلے میں مزید اپ گریڈ کرکے اسٹیلتھ بنانے کے ساتھ ساتھ ففتھ جنریشن کے قریب تر لایا جائے گا۔بلاشبہ پاک افواج بھارتی جارحانہ عزائم کیخلاف ہر محاذ پر ڈٹی ہوئی ہیں اور دشمن کے ہر وار کا جواب دینے کے لئے ہمہ وقت تیار ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور شہر کے وسط میں ایک وسیع و عریض ''خاموش سلطنت'' واقع ہے جس کا ولی وارث صرف خدا ہے۔ بات ہو رہی ہے پاکستان بلکہ اس خطے کے سب سے بڑے قبرستان ''میانی صاحب'' کی جو لاہور کے علاقے مزنگ میں واقع ہے۔ روزانہ بہت سے لوگ اور سواریاں اس کے اطراف سے گزرتی ہیں لیکن بہت کم لوگ اسکی تاریخی حیثیت سے واقف ہیں۔
$$$123$$$
پاکستان کے شہر لاہور کے سب سے وسیع قبرستان کو اگر قبروں کا سب سے بڑا "عجائب گھر" کہیں تو غلط نہ ہو گا کہ اس کی ہر ایک قبر اور اس کا کتبہ ایک نئی کہانی سناتے ہیں۔
$$$123$$$
 اس کی ابتدا مغل عہد سے ہوئی جب لاہور 12 دروازوں کے ساتھ بڑی فصیل یا چار دیواری تک محیط تھا اور موضع مزنگ اس کے مضافاتی ٹیلوں میں سے ایک چھوٹا سا گاؤں تھا جس کے ایک سرے پر میانے یعنی مولوی حضرات رہتے تھے۔
$$$123$$$
پنجاب کے دیہاتوں میں اب بھی مولوی حضرات کو ’’میانے‘‘ کہا جاتا ہے، اسی نسبت سے اس جگہ کا نام میانی صاحب پڑا۔
$$$123$$$
میانی صاحب قبرستان 1،206 کنال (60 ہیکٹر، 149 ایکڑ) پر محیط ہے اور ایک اندازے کے مطابق اس میں تقریباً چار لاکھ قبریں موجود ہیں۔
$$$123$$$
 یہ میانی صاحب قبرستان کمیٹی کے زیر انتظام ہے ۔
$$$123$$$
قبرستان کے بیچ میں سے گزرنے والی چھوٹی بڑی سڑکیں اسے مختلف حصوں میں تقسیم کرتی ہیں۔ اس زمین میں بڑے بڑے صوفیاء، شاعر، افسانہ نگار، قومی ہیرو، صحافی، فوجی اور آرٹسٹ مدفون ہیں جن میں سے چیدہ چیدہ کا یہاں ذکر کرنا چاہوں گا۔
$$$123$$$
حضرت مولانا احمد علی لاہوریؒ
$$$123$$$
آپ مئی 1887 کو گکھڑ منڈی ضلع گوجرانوالہ کے نزدیک ایک قصبے جلال پور میں پیدا ہوئے۔
$$$123$$$
ابتدائی تعلیم اپنی والدہ محترمہ سے حاصل کی پھر ''مدرسہ دارالارشاد'' میں 6 سال تک علوم دینیہ کی تکمیل کی اور1907ء میں فارح التحصیل ہوئے۔ اس کے بعد مدرسہ دارالارشاد میں ہی مدرس مقرر ہوئے اور پھر نواب شاہ کے ایک مدرسہ میں آ گئے۔ آپ علی گڑھ مسلم یونیورسٹی میں بھی تدریس کے فرائض انجام دیتے رہے ۔
$$$123$$$
آپ نے قرآن پاک کا ترجمہ کرنے کے علاوہ 34 چھوٹے چھوٹے رسالے تالیف کیے جن میں رسوم الاسلامیہ، اصلی حنفیت، رسول اللہﷺ کے وظائف، میراث میں شریعت، اسلام میں نکاح بیوگان، ضرورۃ القرآن، توحید مقبول، فوٹو کا شرعی فیصلہ اور فلسفہ روزہ خاص طور پر قابل ذکر ہیں۔
$$$123$$$
آپؒ فرماتے تھے کہ میں اسٹیشن پہنچوں اور گاڑی چلنے کے لیئے تیار کھڑی ہو، میرا ایک قدم پائیدان اور دوسرا پلیٹ فارم پر ہو، گارڈ سیٹی بجا چکا ہو اور گاڑی چلنے لگے۔ ایک آدمی دوڑتا ہوا آئے اور کہے کہ
$$$123$$$
احمد علی، اللہ کا قرآن سمجھا کہ جا تو میرا دوسرا قدم پائیدان پہ بعد میں پہنچے گا لیکن میں آنے والے کو پورا قرآن سمجھا کہ جاؤں گا۔
$$$123$$$
کسی نے پوچھا کہ قرآن کے تیس پارے پائیدان پہ کیسے سمجھائیں گے؟؟
$$$123$$$
فرمایا ؛ قرآن کا خلاصہ تین چیزیں ہیں،
$$$123$$$
رب کو راضی کرو عبادت کے ساتھ، شاہ عربؐ کو راضی کرو اطاعت کے ساتھ اور مخلوقِ خدا کو راضی کرو خدمت کے ساتھ ۔ ۔ یہ پورے قرآن کا خلاصہ ہے۔
$$$123$$$
(بحوالہ حضرت لاہورؒ کے حیرت انگیز واقعات)
$$$123$$$
آپ تحریک آزادی ہند کے امین تھے، ہر مصیبت میں آپ نے قوم کا ساتھ دیا اور قید و بند کی صعوبتیں بھی برداشت کیں۔
$$$123$$$
تحریک ختم نبوت میں بڑھ چڑھ کر حصہ لیا۔
$$$123$$$
1931ء میں میکلیگن انجینئرنگ کالج لاہور کے انگریز پرنسپل نے پیغمبر اسلامﷺ کے خلاف نازیبا کلمات استعمال کیے تو آپ نے اس کے خلاف آواز اٹھائی۔ اس سلسلہ میں آپ کو گرفتاربھی کیا گیا۔
$$$123$$$
آپ کی خدمات کی ایک لمبی لسٹ ہے جن میں اسلام کی ترقی کے لیے انجمن خدام الدین کا قیام ، نظامۃ المعارف القرنیہ کے نام پر علما کرام اور جدید تعلیم یافتہ حضرات کی ایک مخلوط جماعت کی تیاری، بے شمار رسالوں میں شریعت کے مسئائل کا حل بیان کرنا اور ختم نبوت کا دفاع شامل ہے۔
$$$123$$$
آپ کا ارشاد ہے کہ ''مرزائیوں کی طرفداری کرنا اور ختم نبوت کے کام سے روکنا اپنی قبر کو جہنم کا گڑھا بنانا ہے ''۔
$$$123$$$
مولانا احمد علی لاہوریؒ نے 74 سال 9 ماہ کی عمر میں بروز جمعہ 2 رمضان 1381ھ/ 23 فروری 1962ء کو لاہور میں وفات پائی۔ آپ کی تدفین ہفتہ 24 فروری 1962ء کو میانی صاحب قبرستان، لاہور میں کی گئی۔
$$$123$$$
غازی علم الدین شہید 3 دسمبر 1908ء کو لاہور کے علاقے ''کوچہ چابک سواراں ''(جو اب محلہ سرفروشاں کہلاتا ہے) میں پیدا ہوئے۔
$$$123$$$
آپ کے والد کا نام طالع مند تھا جو لکڑی کے کاریگر تھے۔علم الدین کے آباء و اجداد سکھ مت کے پیروکار تھے، لیکن وقت کے اولیاء اللہ کی صحبت میں رہ کر علم الدین کے ایک جد امجد بابا لہنا سنگھ نے اسلام قبول کیا۔ جس پر انھیں سخت تکالیف کا سامنا کرنا پڑا، بعد میں عبادت و ریاضت میں لگے رہے اور عوام میں ان کو بھی ولی کا مقام ملا۔
$$$123$$$
غازی علم دین نے ابتدائی تعلیم اپنے محلے کی مسجد اور اندرون اکبری دروازہ بابا کالو کے مدرسہ میں حاصل کی۔
$$$123$$$
تعلیم سے فراغت کے بعد آپ نے اپنے آبائی پیشہ کو اختیار کیا اور 1928 میں آپ کوہاٹ منتفل ہو گئے۔
$$$123$$$
انہی دنوں لاہور کے ایک ہندو ناشر راج پال نے نبیؐ کی شان میں گستاخی کرتے ہوئے ایک بے ہودہ و بدنام زمانہ کتاب شائع کی۔ جس پر مسلمانوں میں سخت بے چینی پیدا ہو گئی اور مسلمان رہنماؤں نے انگریز حکومت سے اس دل آزار کتاب کو ضبط کرانے اور ناشر کے خلاف کارروائی کا مطالبہ کیا۔
$$$123$$$
مجسٹریٹ نے ناشر کو صرف چھ ماہ قید کی سزا سنائی۔ جس کے خلاف مجرم نے ہائی کورٹ میں اپیل کی جہاں جسٹس دلیپ سنگھ مسیح نے اس کو رہا کر دیااس پر مایوس ہوکر مسلمانوں نے متعدد جلسے جلوس منعقد کیے۔ مگر انگریز حکومت نے ایک نہ سنی ۔
$$$123$$$
غازی خدا بخش اور غازی عبدالعزیز نامی دو مسلمانوں نے بھی اس کو واصلِ جہنم کرنے کی کوشش کی لیکن کامیاب نہ ہو سکے۔
$$$123$$$
ان حملوں سے بچنے کے بعد راج پال کچھ عرصے کے لیے لاہور چھوڑ کر کاشی اور ہردوار چلا گیا، مگر چند ماہ بعد ہی واپس آگیا اور دوبارہ اپنا کاروبار شروع کر دیا۔
$$$123$$$
غازی علم دین کی غیرت ایمانی نے یہ گوارا نا کیا کہ یہ ملعون اتنی آسانی سے بچ نکلے آپ نے اس کا قصہ پاک کرنے کا سوچا اور29 اپریل 1929ء کو راج پال کی دکان کا رخ کیا۔ اس وقت یہ ملعون انارکلی میں موجود اپنی دکان پربیٹھا تھا۔
$$$123$$$
علم دین نے اسے للکارا اور ایک ہی بھرپور وار میں اس بدبخت کا کام تمام کر دیا۔ اس کی دکان کے ایک ملازم نے قریبی تھانے انارکلی کو خبرکر دی۔ پولیس نے انہیں گرفتار کرلیا اور ان پر قتل کا مقدمہ درج کرکے کیس چلایا گیا۔ علامہ اقبال کی درخواست پر قائداعظم محمد علی جناح نے علم دین کا مقدمہ لڑا۔
$$$123$$$
قائداعظم نے ایک موقع پر علم دین سے کہا کہ وہ جرم کا اقرار نہ کرے۔
$$$123$$$
غازی علم دین نے کہاکہ میں یہ کیسے کہہ دوں کہ میں نے یہ قتل نہیں کیا،مجھے اس قتل پر ندامت نہیں بلکہ فخر ہے۔
$$$123$$$
کورٹ نے علم دین کو سزائے موت سنا دی۔ قائداعظم محمد علی جناح لبرل تصور کئے جاتے تھے اور اس وقت ہندو مسلم اتحاد کے بہت بڑے حامی تھے، ہندو اخبارات نے ان پر کڑی تنقید کی لیکن قائداعظم نے اس تنقید کو رد کرتے ہوئے کہا
$$$123$$$
''مسلمانوں کیلئے حضور اکرم(ص) کی ذات مبارکہ ہر چیز سے بڑھ کر ہے''۔
$$$123$$$
نیپ نامی انگریز جج نے آپ کو مورخہ 22 مئی 1929ء کو سزائے موت کا حکم سنایا۔
$$$123$$$
پھانسی کے بعد برطانوی حکومت نے ان کی میت بغیر نماز جنازہ جیل کے قبرستان میں دفنادی جس پر مسلمانوں نے شدید احتجاج کیا اور علامہ اقبال نے ایک مہم چلائی اور آخر کار انگریزوں کو یہ یقین دہانی کرانے کے بعد کہ” لاہور میں تدفین کے موقع پر ہنگامہ آرائی نہیں ہوگی“ اس کی اجازت دے دی گئی۔
$$$123$$$
15 دن بعد جب غازی علم دین شہید کی میت کو قبرسے نکالا گیا تو ان کا جسد خاکی پہلے دن کی طرح تروتازہ تھا۔ علم دین شہید کے والد نے علامہ اقبال سے علم دین کی نماز جنازہ پڑھانے کی درخواست کی جس پر علامہ اقبال نے ان سے کہا کہ وہ بہت گناہ گار انسان ہیں، اس لئے اتنے بڑے شہید کی نماز جنازہ وہ نہیں پڑھاسکتے۔
$$$123$$$
غازی علم دین شہید کا جنازہ لاہور کی تاریخ کا سب سے بڑا نماز جنازہ مانا جاتا ہے جس میں لاکھوں لوگوں نے شرکت کی۔
$$$123$$$
جنازہ کا جلوس ساڑھے پانچ میل لمبا تھا۔ نماز جنازہ یونیورسٹی گراؤنڈ میں ادا کی گئی جس میں کم و بیش چھ لاکھ عشاق رسول نے شرکت کی ہندوستان میں مقیم جید علما کرام و مشائخ عظام بھی کونے کونے سے رسول پاک کے سچے عاشق کے آخری دیدار کے لیے لاہور تشریف لائے۔ تدفین کے انتظامات مولانا ظفر علی خان، علامہ محمد اقبال اور سید دیدار علی شاہ کے ذمے تھے۔
$$$123$$$
علامہ اقبال نے غازی علم دین شہید کی میت کو کندھا دیا اور اپنے ہاتھوں سے انہیں قبر میں اتارا۔ اس موقع پر علامہ اقبال نے نم آنکھوں کے ساتھ کہا ۔
$$$123$$$
”ترکھان کا بیٹا آج ہم پڑھے لکھوں پر بازی لے گیا اور ہم دیکھتے ہی رہ گئے۔“
$$$123$$$
علم دین شہید کی پھانسی کے بعد ایسے حالات پیدا ہوئے جس کے بعد انگریزوں کو قوانین میں تبدیلی کرنا پڑی اور کسی بھی مذہب کی توہین کو جرم قرار دیا گیا اور اس طرح ایک نوجوان کی قربانی قانون میں تبدیلی کا پیش خیمہ بنی۔
$$$123$$$
آزادی پاکستان کے بعد توہین رسالت کے قانون کو ”پاکستان پینل کوڈ“ کا حصہ بنایا گیا اور 1982ء میں اس وقت کے صدر جنرل ضیاء الحق نے اس قانون میں ترمیم کرتے ہوئے قرآن کریم کی توہین کی سزا عمر قید جبکہ حضور اکرم (ص) کی توہین کی کم از کم سزا موت رکھی۔
$$$123$$$
لاہورکے میانی صاحب قبرستان میں ایک نمایاں مقام پر آپ کی آخری آرام گاہ موجود ہے۔ مزار کے چہار اطراف برآمدہ ہے، مزار بغیر چھت کے ہے، قبر کے اطراف غازی کے والد محترم، والدہ محترمہ اور دیگر رشتے داروں کی بھی آخری آرامگاہیں موجود ہیں۔
$$$123$$$
لوح مزار پر پنجابی اور اردو کے کئي اشعار کندہ ہیں۔
$$$123$$$
''جھوٹا آدمی کلام الہی بھی بیان کرے تو اثر نہ ہوگا۔ صداقت بیان کرنے کے لیے صادق کی زبان چاہیے''
$$$123$$$
واصف علی واصف (15 جنوری 1929ء تا 18 جنوری 1993ء) بیسویں صدی کے ایک معروف شاعر، مصنف، کالم نگاراورمسلم صوفی تھے جن کا تعلق پنجاب کے ضلع خوشاب سے تھا۔
$$$123$$$
ابتدائی تعلیم خوشاب میں حاصل کرنے کے بعد اپنے نانا کے پاس جھنگ آ گئے جو جوانی میں قائدِ اعظم کے زیرِ نگرانی امرتسر میں مسلم لیگ کے لیے کام کر چکے تھے۔میٹرک گورنمنٹ ہائی سکول جھنگ سے فرسٹ ڈویژن میں پاس کیا۔ایف اے کے امتحان میں بھی پنجاب یونیورسٹی سے فرسٹ ڈویژن حاصل کی (ان دنوں یہ امتحان بورڈ کی بجائے پنجاب یونیورسٹی لیا کرتی تھی)۔
$$$123$$$
گورنمنٹ کالج جھنگ سے بی-اے کرنے کے بعد ایم-اے انگریزی ادب میں داخلہ لے لیا۔
$$$123$$$
ان دنوں آپ گورنمنٹ کالج لاہور میں پڑھتے تھے اور ہاسٹل میں رہا کرتے تھے۔ یہاں آپ نے کھیل میں بھی دلچسپی دکھائی اور ہاکی میں حسنِ کارکردگی پر ”کالج کلر“ وصول کیا۔ اس کے علاوہ کالج کی مختلف سرگرمیوں میں بڑھ چڑھ کر حصہ لیتے تھے۔ اسی کالج میں اپنی بھرپور سرگرمیوں کی وجہ سے 1949ء میں آپ کو ”ایوارڈ آف آنر“ دیا گیا۔
$$$123$$$
جون 1954ء میں آپ نے سول سروس کا امتحان پاس کیا مگر درویشی کی طرف رحجان ہونے کی وجہ سے سرکاری نوکری نہ کی اور پرانی انار کلی کے پاس نابھہ روڈ پر ”لاہور انگلش کالج“ کے نام سے اپنا تدریسی ادارہ قائم کیا۔
$$$123$$$
واصف علی واصف صاحبؒ یو پی کے شہر بریلی میں شاہ نیاز احمد چشتی قادریؒ کے آستانہ عالیہ سے بیعت تھے۔
$$$123$$$
یہ بریلی گئے اور وہاں خانقاہ نیازیہ کے سجادہ نشین ''محمد حسن میاں سرکارؒ''کے ہاتھ پر بیعت ہوئے۔
$$$123$$$
''جب آنکھ کے اندر دل آ جائے، تو دل میں آنکھ پیدا ہو جاتی ہے''
$$$123$$$
پھر آپ نے مختلف اخباروں اور جرائد میں لکھنا شروع کیا ۔ چاہنے والوں کے اصرار پر کلام جمع کر کہ پہلی کتاب ''شب چراغ'' منظر عام پر آئی۔ اس کے بعد رشد و ارشاد کا ایک دریا بہہ نکلا۔
$$$123$$$
آپ کے اتنے مرید و سامعین ہو گئے تھے کہ پہلے لکشمی چوک اور پھر قزافی سٹیڈیم میں فزیکل ٹریننگ کے ادارے میں محفلیں جمنا شروع ہو گئی، جہاں آپ گھنٹوں مختلف موضوعات پر بولا کرتے۔ بعد میں یہ سلسلہ آپ کی قیام گاہ فردوس کالونی گلشن راوی پر شروع ہوا۔
$$$123$$$
تاثیر کا یہ عالم تھا کہ لوگوں نے دھڑا دھڑ آپ سے رابطہ کرنا شروع کر دیا اور اپنے دینی‘ دنیاوی اور روحانی مسائل کے حل کے لیے آپ کو مستجاب پایا۔
$$$123$$$
”عظیم لوگ بھی مرتے ہیں مگر موت ان کی عظمت میں اضافہ کرتی ہے“
$$$123$$$
18 جنوری 1993ءبمطابق 24 رجب 1415ھ وہ دن تھا جب یہ مرد مجاہد اس دنیائے فانی سے کوچ کر گیا۔ آپ کا مزار لاہور کے میانی قبرستان میں بر لبِ سڑک واقع ہے۔ آپ کی مشہور تصانیف میں قطرہ قطرہ قلزم،حرف حرف حقیقت،دل دریا سمندر، بھرے گھڑولے، گمنام ادیب، مکالمہ دریچے اور ذکر حبیب شامل ہیں۔
$$$123$$$
میجر شیبر شریف شہید 28 اپریل 1943 کو پنجاب کے ضلع گجرات کے قصبے کنجاہ میں پیدا ہوئے۔ وطن سے محبت اور بہادری آپ کے خون میں تھی چنانچہ سینٹ انتھونی اسکول سے او لیول کا امتحان پاس کرنے اور گورنمنٹ کالج لاہور سے فارغ التحصیل ہونے کے بعد کاکول ملٹری اکیڈمی میں داخلہ لے لیا ۔
$$$123$$$
میجر شبیر شریف 65 کی پاک بھارت جنگ میں بحیثیت سیکنڈ لیفٹیننٹ شریک ہوئے اور جنگ میں بہادری سے دشمن کا مقابلہ کرنے پر انہیں ستارہ جرات سے نوازا گیا۔
$$$123$$$
آپ کا اگلا امتحان 71 کی جنگ تھی جب آپ کو سلیمانکی سکیٹر میں فرنٹئیر رجمنٹ کی ایک کمپنی کی کمانڈ سونپی گئی اور انہیں ایک اونچے بند پر قبضہ کرنے کا ٹارگٹ ملا ۔
$$$123$$$
میجر شبیر شریف کو اس پو زیشن تک پہنچنے کے لیے پہلے دشمن کی بارودی سرنگوں کے علاقے سے گزرنا اور پھر 100 فٹ چوڑی اور 18فٹ گہری ایک دفاعی نہر کو تیر کر عبور کرنا تھا، دشمن کے توپ خانے کی شدید گولہ باری کے باوجود میجر شبیر شریف نے یہ مشکل مرحلہ طے کیا اور دشمن پر سامنے سے ٹوٹ پڑے۔
$$$123$$$
تین دسمبر 1971ء کی شام تک دشمن کو اس کی قلعہ بندیوں سے باہر نکال دیا،6 دسمبر کی دوپہر کو دشمن کے ایک اور حملے کا بہادری سے دفاع کرتے ہوئے میجر شبیر شریف اپنے توپچی کی اینٹی ائیر کرافٹ گن سے دشمن ٹینکوں پر گولہ باری کر رہے تھے۔ اس دوران انہوں نے دشمن فوج اور ان کے ٹینکوں کو بھی زبردست نقصان پہنچایا اور 6دسمبر 1971 کو ملک اور قوم کے لیے اپنی جان قربان کردی۔
$$$123$$$
وطن کے دفاع میں دلیری سے لڑنے اور پاک فوج کے لیے ان کی بے لوث خدمات کے اعتراف میں انہیں پاکستان کے اعلی ترین فوجی اعزاز ''نشان حیدر'' سے نوازا گیا۔
$$$123$$$
اس سے پہلے آپ کے ماموں میجر راجہ عزیز بھٹی شہید بھی نشان حیدر حاصل کر چکے تھے۔
$$$123$$$
آپ کے چھوٹے بھائی جنرل راحیل شریف سربراہ پاک فوج کے آرمی چیف بھی رہ چکے ہیں۔
$$$123$$$
جب جب برصغیر پاک و ہند کے مشہور افسانہ نگاروں کا ذکر آئے گا، سعادت حسن منٹو کو کوئی چاہ کر بھی نہ بھول پائے گا۔
$$$123$$$
یہ وہ شخص ہے جس سے آج شاید ہر دوسرا بندہ اختلاف رکھتا ہو لیکن ان کی تحریریں معاشرے کا وہ ''گدلا آئینہ'' ہیں جسے ہم چاہ کر بھی نہیں دھو سکتے۔
$$$123$$$
منٹو 11 مئی 1912 کو موضع سمبرالہ، ضلع لدھیانہ میں پیدا ہو ئے۔ دوست انہیں ٹامی کے نام سے پکارتے تھے۔ منٹو اپنے گھر میں ایک سہما ہوا بچہ تھا۔ جو سوتیلے بہن بھائیوں کی موجودگی اور والد کی سختی کی وجہ سے اپنا آپ ظاہر نہ کر سکتا تھا۔
$$$123$$$
ان کی والدہ ان کی طرف دار تھیں۔ وہ ابتدا ہی سے اسکول کی تعلیم کی طرف مائل نہیں تھے۔ ان کی ابتدائی تعلیم گھر میں ہوئی۔
$$$123$$$
ان کا تعلیمی کریئر حوصلہ افزا نہیں تھا۔ میٹرک کے امتحان میں تین مرتبہ فیل ہونے کے بعد انہوں نے 1931 میں یہ امتحان پاس کیا تھا۔ جس کے بعد انہوں نے ہندو سبھا کالج میں ایف اے میں داخلہ لیا لیکن اسے چھوڑ کر، ایم او کالج میں سال دوم میں داخلہ لے لیا اور انسانی نفسیات کو اپنا موضوع بنایا۔
$$$123$$$
پاکستان بننے کے بعد نہ چاہتے ہوئے بھی وہ یہاں منتقل ہو گئے اور یہاں ان کے قلم نے بہترین افسانے تخلیق کیے، جن میں ٹوبہ ٹیک سنگھ، کھول دو، ٹھنڈا گوشت، دھواں، بو شامل ہیں۔ ان کے کئی افسانوی مجموعے ،خاکے اور ڈرامے شائع ہو چکے ہیں۔ کچھ افسانوں کے موضوعات اور مکالموں پر پر آپ کے خلاف عدالتی کروائی بھی ہو چکی ہے جس کا آپ نے بے جگری سے مقابلہ کیا۔
$$$123$$$
کثرتِ شراب نوشی کی وجہ سے 18 جنوری 1955ء کو ان کا انتقال ہوا۔
$$$123$$$
منٹو ان چند بد نصیبوں میں سے ہے جنہیں شہرت ان کے مرنے کے بعد نصیب ہوئی۔ ان کی زندگی میں بہت سے پبلشرز نے ان کا استحصال کیا لیکن مرنے کے بعد ان کے افسانے و کتابیں دھڑا دھڑ شائع کر کہ بیچی گئیں۔ ان پر پاکستان و بھارت میں فلم بھی بنائی جا چکی ہے۔
$$$123$$$
اصل نام رائے محمدعبداللہ خان بھٹی تھا لیکن ''دلا بھٹی اور پنجاب کا رابن ہڈ کے نام سے یاد کیا جاتا ہے۔
$$$123$$$
دلا بھٹی 1546 کو پنجاب کے علاقے ساندل بار (راوی و چناب کے بیچ کا علاقہ جو آپ کے دادا کے نام پر ساندل کہلایا) کے شہر پنڈی بھٹیاں میں مسلمان، راجپوت زمیندار گھرانے میں پیدا ہوئے۔ آپ کا قبیلہ ایک بہادر اور جنگجو قبیلہ تھا جس کی بدولت پنجاب بیرونی لٹیروں اور ڈاکوؤں سے محفوظ تھا۔ اس لیئے لوگ اس خاندان کی بہت عزت کرتے تھے۔
$$$123$$$
آپ کے والد فرید بھٹی اور دادا ساندل بھٹی کی حریت پسندی سے خوفزدہ مغل بادشاہ اکبر نے انہیں سزائے موت دے دی۔
$$$123$$$
دلا بھٹی کی پیدائش اپنے والد کی وفات کے 12 دن بعد ہوئی۔
$$$123$$$
اپنے باپ کے بعد دلا بھٹی نے بھی تحریک آزادی پنجاب کو جاری رکھا اور دینِ اکبری سمیت کسانوں پر لگایا گیا لگان اور اکبر کی آمریت ماننے سے صاف انکار کر دیا۔ پنجاب میں لوگوں کو بغاوت پر اکسانے اور انہیں اکبر کے فرسودہ قوانین کے خلاف بھڑکانے کی پاداش میں آخر کار مغل بادشاہ اکبر نے دلا بھٹی کو صلح کا جھانسہ دے کر دھوکے سے آگرہ بلایا اور تنگ راستے سے دربار میں بلا کہ گرفتار کر لیا گیا اور مقدمہ چلا کر فوری طور پر 26 مارچ1599ء میں لاہورکے دلی دروازے کے باہر میلاد چوک (کوتوالی تھانے کے پاس) میں پھانسی دی گئی۔
$$$123$$$
پھانسی کے بعد دلا بھٹی پنجاب میں ایک حریت پسند ہیرو کے طور پر ابھرا اور امر ہو گیا۔
$$$123$$$
مادھو لال حسینؒ نے آپ کا جنازہ پڑھایا اوران کے آخری الفاظ کو اس طرح بیان کیا؛
$$$123$$$
"پنجاب کا کوئی غیرت مند بیٹا کبھی پنجاب کی سرزمین کو فروخت نہیں کرے گا"
$$$123$$$
دریائے چناب اور سندھ کا علاقہ انہی کے نام پر ''دلے دی بار'' کہلاتا ہے۔ ہر 13 جنوری کو ہونے والے لوہڑی کے میلے میں پتلی تماشے کے ذریعے اس واقعے کو دکھایا جاتا ہے۔
$$$123$$$
بھارتی پنجاب میں دلا بھٹی ایک ہیرو کے طور پہ پوجے جاتے ہیں اور وہاں آپ پر کوئی آٹھ فلمیں اور کئی ڈرامے بھی بن چکے ہیں۔لاہور کے علاقے گلشنِ راوی میں دلا بھٹی کے نام پر ایک چوک بھی موجود ہے۔
$$$123$$$
روز ای جمدے نیں وارث تختاں دے
$$$123$$$
ماواں جمن دلا بھٹی کدی کدی
$$$123$$$
1964 میں پنجاب کے شہر انبالہ میں پیدا ہوئے۔
$$$123$$$
گھر میں ہر طرف غربت کا دور دورہ تھا۔ ایک دن انہوں نے اس ماحول سے تنگ آکر امرتسر کی راہ لی اور یہاں ہال بازار میں ایک کنگھیاں بنانے والے کے پاس ملازم ہو گئے، دن بھر کام کرتے اور رات کو اسی دکان کے کسی گوشے میں پڑے رہتے۔ لیکن شعر وہ اس 14، 15 برس کے عرصے میں ہی کہنے لگے تھے اور اپنے بے تکلف دوستوں کی محفل میں سناتے بھی تھے۔ شروع میں تخلص ناصر مجازی تھا لیکن جلد ہی اسے چھوڑ کر ''ساغر صدیقی'' ہو گئے۔
$$$123$$$
ساغر کی اصل شہرت 1944ء میں ہوئی جب امرتسر میں ایک بڑے پیمانے پر مشاعرہ قرار پایا ۔ اِن کے ایک جاننے والے نے منتظمین سے کہہ کر انہیں مشاعرے میں پڑھنے کا موقع دلوا دیا۔ ساغر کی آواز میں بلا کا سوز تھا اور وہ ترنم میں پڑھنے میں جواب نہیں رکھتے تھے۔ بس پھر کیا تھا، اس شب موصوف نے صحیح معنوں میں مشاعرہ لوٹ لیا۔
$$$123$$$
یہ جو دیوانے سے دو چار نظع آتے ہیں
$$$123$$$
ان میں کچھ صاحب اسرار نظر آتے ہیں
$$$123$$$
تیری محفل کا بھرم رکھتے ہیں سو جاتے ہیں
$$$123$$$
ورنہ یہ لوگ تو بیدار نظر آتے ہیں
$$$123$$$
قدرتا اس کے بعد امرتسر اور لاہور کے مشاعروں میں ان کی مانگ بڑھ‍ گئی ۔ مشاعروں میں شرکت کے باعث اتنی آمدنی ہو جاتی تھی کہ اپنا پیٹ پالنے کے لیے مزید تگ و دو کی ضرورت نہ رہی۔
$$$123$$$
گھر والے بے شک ناراض تھے کہ لڑکا آوارہ ہو گیا ہے اور کوئی کام نہیں کرتا۔ انہوں نے گھر آنا جانا ہی چھوڑ دیا۔ کلام پر اصلاح لینے کے لیے لطیف انور گورداسپوری مرحوم کا انتخاب کیا اور ان سے بہت فیض اٹھایا۔
$$$123$$$
1947ء میں پاکستان بنا تو وہ امرتسر سے لاہور چلے آئے۔ یہاں دوستوں نے انہیں ہاتھوں ہاتھ‍ لیا اور آپ کا کلام مختلف پرچوں میں چھپنے لگا۔
$$$123$$$
سینما فلم بنانے والوں نےبھی گیتوں کی فرمائش کی اور انہیں حیرتناک کامیابی ہوئی۔ اس دور کی متعدد فلموں کے گیت ساغر کے لکھے ہوئے ہیں۔ اس زمانے میں اس کے سب سے بڑے سرپرست انور کمال پاشا تھے۔
$$$123$$$
بھولی ہوئی صدا ہوں مجھے یاد کیجیئے
$$$123$$$
تم سے کہیں مِلا ہوں مجھے یاد کیجیئے
$$$123$$$
1952ء کی بات ہے کہ انہیں شدید سر درد کی شکایت ہوئی تو ایک دوست نے اخلاص ہمدردی میں انہیں مارفین (ایک طرح کا نشہ) کا ٹیکہ لگا دیا۔
$$$123$$$
سردرد اور اضمحلال تو دور ہو گیا لیکن اس معمولی واقعے نے ان کو نشے کی لت لگا دی۔ افسوس کہ خود ان کے دوستوں میں سے بیشتر انہیں چرس کی پڑیا اور نشے کے ٹیکے کی شیشیاں دیتے اور ان سے غزلیں اور گیت لے جاتے، اپنے نام سے پڑھتے اور چھپواتے۔ ادب کی اس سے زیادہ تذلیل اور کیا ہو سکتی تھی؟؟؟؟
$$$123$$$
اس کے بعد انہوں نے رسائل اور جرائد کے دفتر اور فلموں کے اسٹوڈیو آنا جانا چھوڑ دیا۔
$$$123$$$
ساغر کے مزاج کی تلخی نے ہر وقت بے خود رہنے کی خواہش میں اضافہ کیا اور نوبت یہاں تک آ گئی کہ آپ نشے میں مدہوش کہیں کسی سڑک کے کنارے پڑے رہتے۔
$$$123$$$
ان کی ایک غزل صدرِ پاکستان جنرل ایوب خان کو پسند آ گئی تو جناب نے انہیں طلب کر لیا۔ بہت ڈھونڈنے پر جب یہ ہاتھ آئے تو انہوں نے صاف منع کر دیا اور زمین پر پڑی سگرٹ کی خالی ڈبیا اٹھا کر اسے کھولا، کسی سے قلم مانگا اور اس کے اندر موجود کاغذ کے ٹکڑے پر یہ شعر لکھا
$$$123$$$
جس عہد میں لٹ جائے فقیروں کی کمائی
$$$123$$$
اس عہد کے سلطان سے کچھ بھول ہوئی
$$$123$$$
جنوری1974ء میں ان پر فالج کا حملہ ہوا اور دایاں ہاتھ‍ ہمیشہ کے لیے بے کار ہو گیا۔
$$$123$$$
پھر کچھ‍ دن بعد منہ سے خون آنے لگا اور یہ آخر جاری رہا۔ ان دنوں خوراک برائے نام تھی۔ جسم سوکھ‍ کر ہڈیوں کا ڈھانچہ رہ گیا تھا۔ چنانچہ 19 جولائی 1974ء صبح کے وقت آپ کی لاش سڑک کے کنارے ملی اور دوستوں نے لے جا کر میانی صاحب کے قبرستان میں دفن کر دیا۔
$$$123$$$
ہے دعا یاد مگر حرفِ دعا یاد نہیں
$$$123$$$
میرے نغمات کواندازِ نوا یاد نہیں
$$$123$$$
آؤ ایک سجدہ کریں عالمِ مدہوشی میں
$$$123$$$
لوگ کہتے ہیں کہ ساغر کو خدا یاد نہیں
$$$123$$$
رستم زماں بوٹا پہلوان 
$$$123$$$
فنِ پہلوانی کا ایک بڑا اور مشہور نام بوٹا پہلوان، 6 فٹ 4 انچ قد کے ساتھ اپنے وقت کا بہترین پہلوان مانا جاتا تھا۔
$$$123$$$
آپ کا پورا نام میاں محمد بوٹا تھا، 1844 میں لاہور کے ایک غریب خاندان میں آنکھ کھولی ۔ بچپن میں ہی پہلوانی کا شوق چڑھ گیا اور اسی جانب راغب ہو گئے۔ اکھاڑے میں تو آ جاتے لیکن صحیح خوراک نہ ملنے کے باعث جسمانی کارکردگی تسلی بخش نہ تھی۔ کہتے ہیں کہ ان دنوں مزاروں پر خالص سرسوں کے تیل سے دیئے جلائے جاتے تھے۔ بوٹا پہلوان ان دیئوں کا ذخیرہ شدہ تیل پی جاتا اور اپنے بدن کو توانائی فراہم کرتا۔
$$$123$$$
بوٹا، مردانہ وجاہت کا ایک نمونہ تھا ۔ آپ کو اصل شہرت امرتسر میں ہونے والے مقابلے سے ملی جس میں علیا پہلوان مدِ مقابل تھا جو اس دور کا بہترین پہلوان مانا جاتا تھا۔ بوٹے نے بیس منٹ میں علیا کو چت کر دیا اور پہلوانی کے فن کی سرپرستی کرنے والی ریاستوں میں اس کی دھوم مچ گئی۔
$$$123$$$
یہ وہ دور تھا جب ہندوستان میں ہر جگہ ''رمزی پہلوان'' کا طوطی بولتا تھا اور وہ بڑودہ کے نواب کھانڈے راؤ کا پسندیدہ تھا۔
$$$123$$$
جب بوٹا کی شہرت بڑودہ پہنچی تو وہاں کی مہارانی ''جمنا بائی'' نے اسے رمزی پہلوان کے مقابلے میں اپنے جوہر دکھانے کا موقع دیا۔ جودھپور میں میدان سجا اور برصغیر کے دو مہارتھی آمنے سامنے ہوئے۔
$$$123$$$
یہ تاریخ کا ایک بہت بڑا مقابلہ تھا جسے ''مہا دنگل'' کا نام دیا گیا۔ کئی راجاؤں نے اس میں شرکت کی۔ مہا دنگل کی صدارت کے فرائض کھانڈے راؤ نے انجام دیئے۔
$$$123$$$
بوٹے نے اپنے داؤ پیچ آزماتے ہوئے بھاری بھرکم رمزی پہلوان کو ڈھیر کر دیا اور یہ مقابلہ جیت لیا۔ پورا اکھاڑا نعروں سے گونج اٹھا۔ کھانڈے راؤ نے بوٹے کی جیت کا اعلان کیا اور اس کو انعام و اکرام کے ساتھ تا عمر وظیفہ بھی عنایت کیا۔ جودھپور کے مہاراجہ جسوعنت سنگھ نے بھی طلائی کڑے انعام میں دیئے۔ اسی جگہ انہیں ''دیو دل'' کے خطاب سے بھی نوازا گیا۔
$$$123$$$
جودھپور کے دنگل نے بوٹا پہلوان کے دن پھیر دیئے۔ رمزی کے بعد کوئی بڑا پہلوان ان کے مقابلے میں نہ آیا۔ بوٹا پہلوان بڑودہ سے منسلک ہو گیا اور وہیں ملازمت اختیار کر لی۔ اس کے بعد بوٹا نے جوناگڑھ ، اندور اور کولہاپور میں بھی بڑے بڑے دنگل جیتے اور جودھپورسے منسلک ہونے کے بعد لاہور آ گیا۔
$$$123$$$
یہاں اپنا اکھاڑا بنایا اور بہت سے پہلوانوں کو شاگردی میں لیا۔ آپ محمد بخش پہلوان کے بڑے بھائی، آفتابِ ہند علی پہلوان کے تایا جبکہ گامو بالی والا سیالکوٹی اور کیکر سنگھ (کیکر کے درخت کو ہاتھوں سے اکھاڑ دینے والا) کے استاد تھے۔
$$$123$$$
بوٹا سنگھ نے اپریل 1904 بمطابق 30 محرم کو انتقال فرمایا۔
$$$123$$$
وہ دلاور اور وہ شہزور دنیا سے گیا
$$$123$$$
جس کی شہزوری سے تھا شیرِ نسیتان منفغل
$$$123$$$
داغ نے یہ مصرعہ تاریخ برجستہ کہا
$$$123$$$
رستمِ زماں آہ بوٹا پہلوان دیودل
$$$123$$$
حضرت شیخ محمد طاہر بندگیؒ
$$$123$$$
حضرت شیخ محمد طاہر بندگی لاہوریؒ نقشبندی سلسلے کے جلیل القدر بزرگ تھے اور مغلیہ دور کے شہرہ آفاق مبلغ اور مدرس تھے ۔
$$$123$$$
آپ ۱۵۷۶ء کو لاہور میں پیدا ہوئے اور اندرون شہر محلہ شیخ اسحاق میں رہائش اختیار کی۔ آپ کی ابتدائی تعلیم و تربیت لاہور میں ہوئی۔ قریبی مسجد سے کچھ عرصے میں قرآن پاک ختم کیا اور اس کے بعد مختلف علماء سے دینی علوم حاصل کیے۔ دینی علم کے حصول کے بعد آپ تلاش حق کے لیئے نکلے اور ''شاہ سکندر بن شاہ کمال کتیھلی'' کی خدمت میں حاضر ہو کر مرید ہو گئے۔
$$$123$$$
کچھ عرصہ ''حضرت شیخ عبدالاحد سرہندی'' کی خدمت میں گزرا ۔ حضرت شاہ سکندر کمال کتیھلی آپ کو طاہر بندگی کے نام سے پکارا کرتے چنانچہ آپ اسی نام سے مشہور ہوئے۔ بعد میں آپ نے حضرت مجدد الف ثانیؒ کی مریدی اختیار کی اور ان کی رہنمائی میں معرفت کے مدارج طے کیئے۔
$$$123$$$
علوم ظاہر و باطنی کی تکمیل کے بعد آپ کو حضرت امام ربانی نے لاہور کی خلافت پر فائز فرمایا، چنانچہ آپ اپنے مرشد کے ارشاد کے مطابق لاہور تشریف لے آئے۔
$$$123$$$
چند سال میں ہزاروں لوگ آپؒ کے مرید اور شاگرد ہوگئے۔
$$$123$$$
میانی صاحب میں سکونت اختیار کرنے کے بعد وہاں آپ نے ایک دینی درس گاہ قائم کی اور اس درس گاہ میں قرآن تفسیر حدیث فقہ پڑھانے کا بندوبست کیا آپ درس و تدریس کا کسی سے معاوضہ نہ لیتے بلکہ آپ نے دین اسلام کی تبلیغ کی خاطر سب کچھ کیا۔ اس درس گاہ میں آپ نے ایک کتب خانہ بھی قائم کیا تھا جس میں قرآن و حدیث کی ہزارہا کتب تھیں۔
$$$123$$$
عہد اسلامی کے آخر تک یہ کتب خانہ باقی رہا مگر جب لاہور میں سکھوں کی حکومت آئی تو غارتگروں نے اس مدرسہ کو لوٹا اور ہزاروں قرآن و کتابیں لوٹ کر لے گئے۔
$$$123$$$
کہتے ہیں کہ آخری عمر میں آپ نے دو شادیاں کیں۔ پہلی شادی ماہ خالم دختر مرزا احان اللہ اور دوسری شادی عصمت النساء دختر سیّد عبداللہ سے کی جن کی قبریں آپ کے مقبرہ میں گنبد کے نیچے ہیں۔
$$$123$$$
آپ کے نامور خلفاء میں سے شیخ ابو محمد قادری نقشبندی لاہوری (میانی قبرستان) سیّد صوفی (دہلی) شیخ لکھن یا کھن مست (مزار موری دروازہ کے باہر) اور شیخ آدم نبوری (مزار مدینہ منوّرہ) مشہور ہیں۔
$$$123$$$
آپ بروز جمعرات ۸ محرم الحرام ۱۰۴۰ھ بمطابق ۱۶۳۰ء فوت ہوئے اور اس جگہ دفن ہوئے جہاں آپ کی درس گاہ تھی۔
$$$123$$$
خواجہ دل محمد اسلامیہ کالج لاہور کے سابق پرنسپل تھے۔
$$$123$$$
 اس کے ساتھ ساتھ آپ میونسپل کمشنر اور لاہور امپروومنٹ ٹرسٹ کے ٹرسٹی بھی رہ چکے ہیں۔ آپ کی وفات 28 مئی 1961 میں ہوئی۔ آپ کی قبر میانی صاحب کے آخری کونے میں واقع ہے۔
$$$123$$$
قبر کے کتبے کے مطابق میاں محمد سلطان، سرائے سلطان اور لنڈا بازار کے بانی تھے جن کا انتقال 4 فروری 1876 میں ماہ رمضان کی 27 کو ہوا۔
$$$123$$$
دیگر بزرگانِ دین و مشہور ہستیاں
$$$123$$$
ان کے علاوہ میانی صاحب قبرستان میں بڑے چھوٹے کئی مزار و مقبرے موجود ہیں جن میں بہت سے نامور و گمنام بزرگانِ دین آرام فرما رہے ہیں جن سے ہم واقف بھی نہیں۔ حضرت خواجہ چراغ الدین اولیاء، حضرت خواجہ عبدالمجید سید سرہالی چشتی قادری، حضرت خواجہ عامر مجید چشتی قادری،حضرت خواجہ فیروز الدینؒ سید مؑصوم علی شاہ کے مزارات اور حضرت موسیٰ خاں، آغا شورش کاشمیری، زیڈ اے سلہری، حمید نظامی،مجید نظامی، صوفی تبسم، منوبھائی، میاں عبدالرشید، عبدالمالک شہید، زبیدہ خانم، وزیراعظم لیاقت علی کی والدہ، کی قبریں بھی یہاں موجود ہیں۔
$$$123$$$
بہت سے خاندانوں نے یہاں اپنے احاطے بھی بنا رکھے ہیں جہاں ایک ہی خاندان کے کئی لوگوں کی قبریں موجود ہیں اور کچھ جگہ خالی بھی ہے۔ یہاں جا کہ ایک عجیب طرح کا اطمینان محسوس ہوتا ہے۔ یوں لگتا ہے جیسے یہ قبریں ہم سے کچھ کہنا چاہتی ہیں۔
$$$123$$$
یہ تو وہیں جا کر ہی پتہ چلے گا۔
$$$123$$$
ڈاکٹر سید محمد عظیم شاہ بُخاری
$$$123$$$
یہ کلیسا جسے St. Marry Catholic churchبھی کہتے ہیں 1861 میں قائم کیا گیا تھا۔ یہ جامعہ پنجاب کے خالد بن ولید ہال کے پاس انارکلی میں واقع ایک کیتھولک گرجا گھر ہے۔ کہتے ہیں کہ رومن کیتھولک میں جب کسی بشپ کا انتقال ہوتا ہے تو اس کو چرچ ہی میں دفن کر دیاجاتا ہے۔ لاہور کے رومن کیتھولک گرجا گھروں میں کئی بشپ دفن ہیں لیکن یہاں مجھے ایسا کچھ نظر نہیں آیا۔
$$$123$$$
لاہور میں سات سے زائد گرجا گھر ایک سو سے ڈیڑھ سو برس تک قدیم ہیں جن میں مریم بے داغ کا گرجا گھر بھی شامل ہے۔
$$$123$$$
لال رنگ کی برطانوی طرز کی عمارت پر صلیب کا نشان اور گھنٹیاں دور ہی سے نظر آ جاتی ہیں جنہیں دیکھ کہ گوا کے کسی قدیم پُرتگالی گرجا گھر کا گمان ہوتا ہے۔
$$$123$$$
اس کے ایک طرف پادریوں کے دفاتر اور نیلے رنگ کی تکونی عمارت بنی ہے جس میں مقدسہ مریم کا ایک مجسمہ رکھا ہے۔
$$$123$$$
دوسری جانب سینٹ فرانسس ہائی سکول کی عمارت واقع ہے۔
$$$123$$$
سینٹ فرانسس ہائی سکول
$$$123$$$
کیتھولک چرچ سے ملحقہ 1842 میں قائم ہونے والا ''سینٹ فرانسس ہائی سکول' غریب بچیوں کی تعلیم کے لیئے قائم کیا گیا تھا جسے بعد میں لڑکوں کا ہائی سکول بنا دیا گیا۔ یہ شہر کا پہلا کیتھولک سکول تھا جو کم فیس پر بہترین تعلیم دے رہا تھا۔
$$$123$$$
179 سال پرانے اس سکول کا انتظام قریب واقع کیتھولک چرچ کے پاس تھا۔ تقسیم سے پہلے اور بعد میں اس ادارے سے کئی طلباء فارغ التحصیل ہو کر نکلے جن میں پاکستانی فلم انڈسٹری کے مشہور پلے بیک سنفر ''اے نیئر'' بھی شامل ہیں۔ 1972 میں حکومت کی طرف سے اسے قومیانے سے پہلے یہ شہر کے بہترین اردو میڈیم سکولوں میں سے ایک تھا جس کے بعد اس کے زوال کا آغاز ہوا۔
$$$123$$$
39 کنال پر مشتمل اس سکول کے دو حصے تھے جو کافی عرصے سے ویران پڑے ہیں۔ سکول کی عمارت ایک کھنڈر بن چکی ہے جس کی واحد وجی متعلقہ محکموں کی بے توجہی ہے۔
$$$123$$$
2004 میں لاہور کے 17 میں سے 16 رومن کیتھولک سکولوں کو حکومت نے نجی ملکیت میں واپس دے دیا تھا لیکن اس سکول کی قسمت نہ جاگی۔
$$$123$$$
یہاں کے لوگوں کی نظر میں اس کی واحد وجہ زمین کی قیمت اور لینڈ مافیا کی لالچ تھی(حکومت کا مؤقف یہ تھا کہ چرچ اس زمین کو اپنی ملکیت ثابت کرنے میں ناکام رہا ہے)۔ پنجاب خصوصاً لاہور کے عیسائیوں نے حکومت کے خلاف اپنی زمین دبا لینے پر زبردست احتجاج کیا اور حکومت کو یہ سکول چرچ کو واپس کرنا پڑا۔
$$$123$$$
اگرچہ ملحقہ چرچ اور عیسائی کمیونٹی کی حکومت سے اس سکول کو واپس لینے کی کوشش 2014 میں کامیاب ہو چکی ہے لیکن اسکی عمارت اتنی مخدوش ہو چکی ہے کہ اب اسے گرا کہ نئی عمارت بنانے کا منصوبہ زیرِ غور ہے۔
$$$123$$$
آج کل سکول ویران ہے، عمارت ٹوٹ چکی ہے، رنگ مٹ رہا ہے لیکن اس کے سامنے پاکستان کا سبز ہلالی پرچم اب بھی خوشی سے لہرا رہا ہے،
$$$123$$$
اِس آس میں کہ یہ جگہ جلد از جلد آباد ہو اور یہ فضا ''پاک سر زمین شاد باد'' کی صداؤں سے گونجے۔
$$$123$$$
صبر آزما اور سنسنی خیز لمحات کے بعد بالآخر امریکہ میں منتقلی اقتدار کا اونٹ اپنی الٹی کروٹ پر بیٹھ چکا ہے اور امریکی انتظامیہ کی جانب سے وائٹ ہاؤس کے پرانے مکین ڈونلڈ ٹرمپ کو خاموشی کے ساتھ طویل جبری رخصت پر بھیج دیا گیا ہے جبکہ ان کی جگہ جوزف بائیڈن کو کرسی اقتدار پر متمکن کئے جانے کا اہم ترین فریضہ بھی خوش اسلوبی سے مکمل کیا جا چکا ہے۔
$$$123$$$
کیپیٹل ہل واشنگٹن کی راہ داریوں میں ہونے والی یہ تبدیلی امریکہ کے لئے کتنی نفع بخش ثابت ہو گی اور دنیا بھر کے لئے کس طرح سے نیک یا بد سیاسی اثرات کا موجب بنے گی یہ تو اگلے چند برس میں معلوم ہو ہی جائے گا لیکن ڈونلڈ ٹرمپ کی جس انداز میں وائٹ ہاؤس سے بذور طاقت بے دخلی عمل میں آئی ہے اسے دیکھنے کے بعد تو یہ ہی سمجھ میں آتا ہے کہ جوبائیڈن کو ٹرمپ انتظامیہ کا ہر نقش کہن کو مٹانے کی بہت زیادہ عجلت ہے اور اگر امریکی اسٹیبلشمنٹ نے جوبائیڈن کی حمایت بدستور جاری رکھی تو وہ وقت دور نہیں کہ جب ٹرمپ انتظامیہ کی تشکیل دی گئی ہر پالیسی کو کوڑے دان کی نذر کر دیا جائے گا،واضح رہے کہ امریکی امور سیاست میں یہ ایک بالکل غیر معمولی اور غیر روایتی پیشرفت ہے کیونکہ واشنگٹن کے متعلق ہمیشہ سے دنیا بھر کا عام تاثر یہ ہی رہا ہے کہ ”اس عالمی شہر اقتدار میں حکمران ضرور بدلتے ہیں مگر ان کی بنائی گئی پالیسیاں کبھی تبدیل نہیں ہوتیں“لیکن اس مرتبہ معاملات سیاست امریکہ میں بھی یکسر مختلف انداز میں چلائے جا رہے ہیں اور وائٹ ہاؤس میں بیٹھ کر دنیا بھر پر حکمرانی کرنے والے نئے چہرے بلکہ یہ نئے مہرے ،پرانی بساط الٹ کر ازسر نو بساط بچھانے کی تیاری میں دکھائی دیتے ہیں اگر ایک لمحے کے لئے بھی ہم یہ تسلیم کر لیں کہ تاریخ واقعی اپنے آپ کو دہراتی ہے تو پھر یقینا ہمیں یہ بھی مان لینا چاہئے کہ امریکہ میں بارک حسین اوباما کا دور اقتدار،امریکی صدر جوزف بائیڈن کی صورت میں واپس آچکا ہے لیکن ہمارے درج بالا جملے سے یہ مطلب اخذ کرنا انتہائی غیر مناسب ہو گا کہ امریکی صدر جوبائیڈن کے امور صدارت کی دیکھ ریکھ سابق امریکی صدر بارک حسین اوباما فرمائیں گے یا اوباما سے ڈکٹیشن لے کر بائیڈن اپنی حکومتی پالیسیاں ترتیب دیا کریں گے کیونکہ ایک بات تو طے ہے کہ اگر امریکی سیاست زوال کی اتھاہ گہرائی میں بھی پہنچ جائے تب بھی جمہوریت کے ساتھ ایسا مذاق امریکہ میں روا نہیں رکھا جائے گا لہٰذا ہماری عرض داشت کی مختصر سی وضاحت یہ ہے کہ جوبائیڈن،بارک حسین اوباما کی طرز پر صدارت کرنے کی کوشش کریں گے اور دنیا بھر کے لئے ترتیب دی جانے والی امریکی پالیسیوں کا سلسلہ وہیں سے استوار کرنا چاہیں گے جہاں اوباما نے ادھورا چھوڑا تھا یا یوں سمجھ لیجئے کہ جس مقام پر ٹرمپ انتظامیہ نے عالمی امریکی پالیسیوں کو منقطع کیا تھا انہیں وہیں سے جوڑنے کا بنیادی ہدف جوبائیڈن انتظامیہ کا مرکزی چیلنج ہو گا۔
$$$123$$$
جوبائیڈن کے انداز جہاں بانی کو بہتر انداز میں سمجھنے کے لئے اوباما دور حکومت میں بنائی جانے والی امریکی پالیسیوں کا مطالعہ اور مشاہدہ از حد ضروری ہو گا ،ہمارے اس موٴقف کو تقویت جوبائیڈن کے منتخب کردہ حکومتی ٹیم کے اراکین کا جائزہ لینے سے بھی ملتی ہے دراصل نومنتخب امریکی صدر بائیڈن نے اپنی انتظامیہ میں چن چن کر ایسے افراد کا بطور خاص انتخاب کیا ہے جو یا تو براہ راست ماضی میں اوباما انتظامیہ کا حصہ رہ چکے ہیں یا پھر بالواسطہ طور پر کسی ایسی این جی او،اور تھنک ٹینک سے منسلک رہے ہیں،جنھیں اوباما کے دور صدارت میں امریکی پالیسیوں کے موثر نفاذ کے لئے تشکیل دیا گیا تھا بظاہر جوبائیڈن نے اپنی حکومتی ٹیم کے انتخاب کے ذریعے یہ تاثر دینے کی کوشش کی ہے کہ وہ آنے والے برسوں میں دنیا بھر میں انسانی حقوق کے تحفظ کے داعی اور محافظ بن کر سامنے آنے کا ارادہ رکھتے ہیں۔
$$$123$$$
لیکن چشم کشا حقیقت یہ ہے کہ جوبائیڈن کے آنے والا دور صدارت بھی بارک حسین اوباما کے دور حکومت کی مانند جنگ و جدل اور کشف و خون کے نئے نئے حادثات سے عبارت ہو گا،ہم سابق امریکی صدر ڈونلڈ ٹرمپ کے دور حکومت پر چاہے کتنی ہی کڑی تنقید کیوں نہ کریں لیکن کم از کم ایک کریڈٹ تو اُنہیں ضرور دیا جانا چاہئے کہ انہوں نے اپنے دور اقتدار میں امریکہ کو کسی نئی عالمی جنگ میں نہیں جھونکا بلکہ ان کی حتی المقدور کوشش اور کاوش تو آخری دن تک یہ ہی رہی کہ جتنا جلد ممکن ہو سکے امریکہ کو جنگ و جدل کی دلدل سے نکال باہر کیا جائے،سچی بات تو یہ ہے کہ ڈونلڈ ٹرمپ اپنی انفرادی زندگی میں کتنے بھی جھگڑالو طبیعت کی مالک کیوں نہ واقع ہوئے ہوں لیکن انہوں نے امریکہ کو غیر ضروری عالمی جنگوں سے نکالنے کے لئے جو غیر اقدامات کئے ،ان کی مثال امریکی کی پوری سیاسی تاریخ میں نہیں ملتی۔
$$$123$$$
ڈونلڈ ٹرمپ چاہتے تو (جیسے کہ ان کے بارے میں گمان ظاہر کیا جا رہا تھا)اپنے دور صدارت کے اختتامی ایام میں کوئی نئی جنگ چھیڑ کر امریکی انتخابات میں اپنی جیت کو یقینی بنا سکتے تھے لیکن انہوں نے دنیا کو ڈرایا،دھمکایا تو بہت،مگر عملی طور پر عالمی سطح پر امریکہ کو کسی بھی جنگ کا ایندھن بنانے سے گریز ہی کام لیا۔ٹرمپ کے برعکس جوبائیڈن بظاہر دنیا کو اپنا ہنستا مسکراتا چہرے سے خوش آمدید تو کہہ رہا ہے لیکن در پردہ،وہ دنیا بھر میں امریکہ کے لئے نئے محاذ جنگ گرم رکھنے کے خطرناک عزائم بھی رکھتا ہے جس کا اولین ثبوت بائیڈن انتظامیہ نے امریکہ اور طالبان کے درمیان ہونے والے معاہدے پر نظر ثانی کرنے کا بیان داغ کر دے ہی دیا ہے۔
$$$123$$$
طالبان سے معاہدہ پر نظر ثانی کا مطلب یہ ہے کہ آنے والے ایام میں جوبائیڈن انتظامیہ کی جانب سے معاہدہ کو قائم اور برقرار رکھنے کیلئے ایسی سخت شرائط پیش کی جائیں گی،جو طالبان قیادت کے لئے قطعی طور پر ناقابل قبول ہوں گی جس کے بعد جوبائیڈن،طالبان پر ہٹ دھرم ہونے کا الزام عائد کریں گے اور افغانستان میں جنگ بجھتے ہوئے الاؤ کو ایک نئے انداز میں دہکا دیں گے نیز افغانستان میں شروع کی جانے والی اس جنگ کا دائرہ کار وسیع سے وسیع تر کرنے کی بھی بھرپور کوشش کی جائے گی تاکہ چین کی جانب سے اس خطے میں شروع کیا جانے والا عالمی تجارتی منصوبہ”ون بیلٹ ون روڈ“ کا مستقبل مخدوش صورتحال سے دو چار کیا جا سکے اس مقصد کو فوری طور پر حاصل کرنے کے لئے واشنگٹن یقینا کابل میں نئی دہلی کی اجارہ داری قائم کرنا چاہے گا اس لئے جو سادہ لوح افراد یہ گمان رکھتے ہیں جوبائیڈن انتظامیہ، نریندر مودی سے بھارت اور کشمیر میں جاری انسانی حقوق کی خلاف ورزیوں پر باز پرس کرے گی بلاشبہ ایسی سطحی سوچ رکھنے والے احمقوں کی جنت میں رہتے ہیں ویسے بھی انسانی حقوق کی خلاف ورزیوں پر اگر منصفانہ باز پرس کے لئے کوئی عالمی عدالت تشکیل دی جائے تو اس کے کٹہرے میں سب سے پہلی صف میں امریکہ ہی کو کسی مجرم کی طرح کھڑا کرنا پڑے گا کیونکہ نائن الیون کے بعد انسانی حقوق کی خلاف ورزیاں جتنی امریکہ نے کی ہیں وہ صرف بیان سے ہی نہیں بلکہ خواب و خیال سے بھی باہر ہیں لہٰذا جوبائیڈن کے انسانی حقوق میں دھوکے میں فقط وہ آئے گا جسے سرے سے معلوم ہی نہ ہو کہ انسانی حقوق کس چڑ یا کا نام ہے؟
$$$123$$$
اچھی طرح سے ذہن نشین رہے کہ اگر ٹرمپ کے دور صدارت میں کئے جانے والے امریکہ اور طالبان معاہدے کی بقا کو کسی بھی قسم کے سنگین خطرات لاحق ہوتے ہیں تو اس کی تپش براہ راست پاکستان تک بھی ضرور پہنچی گی نیز یہ بھی قوی امکان ہے کہ ”ڈو مور“ جیسے قصہ پارینہ بن جانے والے الفاظ کی گونج ایک بار پھر سے پاکستانیوں کی سماعت میں زہر گولنے لگے کیونکہ لفظ ”ڈو مور“ کی اصطلاح متعارف کروانے والے سفارتی بزرجمہر ہر وقت وائٹ ہاؤس میں جوبائیڈن کے دائیں،بائیں ہی موجود رہیں گے اور ان کے ہوتے ہوئے یہ ممکن ہی نہیں ہے کہ بھارت کے مقابلے میں پاکستان کو کسی بھی قسم کی سیاسی،سفارتی اور معاشی رعایت کا مستحق قرار دیا جا سکتا ہے مگر دوسری جانب امریکہ کی جانب سے متوقع طور پر اختیار کردہ غیر منصفانہ سفارتی سلوک کا مثبت پہلو یہ بھی برآمد ہو سکتا ہے کہ پاکستان کے لئے امریکہ سے اپنی برسوں پرانی سفارتی دوستی کو ختم کرکے مکمل طور پر چین کے کیمپ میں چلے جانا آسان ہو جائے بہرحال پاکستان اور امریکہ کے مابین تعلقات کا تمام تر انحصار جوبائیڈن انتظامیہ کی اس پالیسی پر ہی ہو گا،جو وہ بھارت اور افغانستان کے ساتھ اختیار کریں گے اگر جوبائیڈن کا جھکاؤ بھارت کی طرف زیادہ ہوا تو اس بار پاکستان اور امریکہ کے تعلقات کے درمیان فقط دراڑ نہیں پڑے گی بلکہ پورا گڑھا پڑ جائے گا،بعد ازاں جس کی مرمت کر پانا نہ تو امریکہ اور نہ ہی پاکستان کے لئے ممکن ہو سکے گا سادہ الفاظ میں یوں سمجھ لیجئے کہ امریکہ اور پاکستان کے تعلقات کے درمیان وہ نازک موڑ آچکا ہے جس کے بعد مل کر چلنے،مل جل کر بچھڑ جانا زیادہ آسان ہو جاتا ہے بقول ساحر لدھیانوی
$$$123$$$
تعارف روگ ہو جائے تو اس کا بھولنا بہتر
$$$123$$$
تعلق بوجھ بن جائے تو اس کا توڑنا اچھا
$$$123$$$
وہ افسانہ جسے انجام تک لانا نہ ہو ممکن
$$$123$$$
اسے ایک خوب صورت موڑ دے کر چھوڑنا اچھا
$$$123$$$
عرب دنیا کے انتہائی پسماندہ اور غریب ترین ملک یمن کی جنگ میں اقوام متحدہ کے اندازوں کے مطابق گزشتہ چھ سال کے دوران دو لاکھ تینتیس ہزار افراد ہلاک ہو چکے ہیں۔یہ لاکھوں انسان اس جنگ یا اس کے اثرات کی وجہ سے ہلاک ہوئے۔نیویارک میں عالمی ادارے کے انسانی بنیادوں پر امداد سے متعلقہ امور کے رابطہ دفتر (OCHA)کی طرف سے بتایا گیا کہ 2015ء میں شروع ہونے والا یمن کا جنگی تنازعہ دنیا کا بدترین انسانی بحران بن چکا ہے۔
$$$123$$$
دریں اثنا یہ جنگ اب اتنی پھیل چکی ہے کہ اس تنازعے کے واضح طور پر قابل شناخت دھڑوں اور محاذوں کی تعداد اب 47 ہو چکی ہے۔یہ امر یہ بھی ثابت کرتا ہے کہ یہ تنازعہ کتنا طویل،ہلاکت خیز اور پیچیدہ ہو چکا ہے۔
$$$123$$$
اقوام متحدہ کے دفتر او سی ایچ اے کے مطابق چھ سال قبل شروع ہونے والی یمن کی جنگ کے نتیجے میں کئی ہزار انسان تو صرف بھوک ،بیماریوں، غربت اور دیگر جنگی اثرات کے باعث ہلاک ہو چکے ہیں۔
$$$123$$$
اس کے علاوہ کورونا وائرس کی عالمی وبا،شدید بارشوں،پٹرول کی قلت،اور ٹڈی دل کے حملوں کی وجہ سے بھی اس ملک اور اس کی معیشت کو اتنا شدید نقصان پہنچا ہے کہ رواں سال اس عرب ریاست کے لئے غیر معمولی حد تک تباہ کن ثابت ہوا ہے۔یمن کی کئی سالہ جنگ اس ملک کی عوام کے لئے کتنی ہولناک ثابت ہوئی ہے،اس کا اندازہ حال ہی میں تعز میں بھی لگایا جا سکتا تھا۔
$$$123$$$
اقوام متحدہ کے دفتر او سی ایچ اے کے یمن کے لئے نگران سربراہ الطاف موسانی نے تعز میں جس رہائشی علاقے کا دورہ کیا،اس کے بعد انہوں نے وہاں عام شہریوں کے گھروں پر توپ خانوں سے کی جانے والی گولہ باری کو بین الاقوامی قوانین کی کھلم کھلا خلاف ورزی کا نام دیا۔موسانی کے مطابق،ایسے بے حس اور لایعنی حملے،جن کے نتیجے میں بہت سے بچے اور خواتین بھی ہلاک ہو جاتے ہیں،قابل مذمت بھی ہیں اور ناقابل معافی بھی۔
$$$123$$$
OCHA کے مطابق یمن میں حالات اتنے خراب ہیں کہ وہاں انسانی بنیادوں پر فوری امداد کے حق دار مردوں،عورتوں اور بچوں کی تعداد عنقریب ہی مزید بڑھ کر 24.3 ملین ہو جائے گی۔ڈھائی کروڑ انسانوں کی مدد کے لئے عالمی ادارے نے بین الاقوامی برادری سے 3.4 بلین ڈالر کی امدادی رقوم کی درخواست کی تھی۔اقوام متحدہ کے مطابق جنگ کی وجہ سے یمن میں پانچ لاکھ بچوں کو غذائی قلت کا سامنا ہے اور ان میں سے تین لاکھ ستر ہزار بچے شدید بھوک کے شکار ہیں۔
$$$123$$$
امریکی صدر جوبائیڈن نے یمن میں حوثی باغیوں کے خلاف جاری جنگ میں سعودی عرب کو حاصل امریکی تعاون روکنے کا اعلان کیا ہے۔ چھ سالوں سے جاری اس تباہ کن جنگ میں اب تک ایک لاکھ سے زیادہ افراد ہلاک ہو چکے ہیں اور اس کے نتیجے میں دسیوں لاکھوں افراد کو فاقہ کشی کے دہانے پر پہنچا دیا ہے۔امریکہ کی خارجہ پالیسی سے متعلق اپنی پہلی اہم تقریر میں صدر بائیڈن نے واضح الفاظ میں کہا ہے کہ یمن میں جنگ ختم ہونی چاہیے۔
$$$123$$$
2014 ء میں یمن کی کمزور حکومت اور حوثی باغیوں کے مابین تنازع شروع ہوا۔ایک سال بعد تنازعے نے اس وقت شدید شکل اختیار کر لی جب سعودی عرب سمیت آٹھ عرب ممالک نے امریکہ،برطانیہ اور فرانس کی حمایت سے حوثی باغیوں پر فضائی حملے شروع کر دیے۔اور یہ حملے ہنوز جاری ہیں۔جوبائیڈن نے جنوری میں اقتدار سنبھالنے کے بعد بہت سے اہم فیصلے کیے ہیں اور اپنے پیش رد صدر کے کچھ فیصلوں کو الٹ دیا ہے۔
$$$123$$$
انھوں نے امریکہ میں آنے والے تارکین وطن کی تعداد بڑھانے کا فیصلہ کیا ہے اور جرمنی سے امریکی فوجیوں کے انخلا کے فیصلے کو واپس لیا ہے۔یہ فوجی دوسری جنگ عظیم کے خاتمے کے بعد سے ہی جرمنی میں ہیں۔صرف یہی نہیں، جوبائیڈن کے زیر قیادت امریکی حکومت سابق صدر ٹرمپ کے دور میں عرب ممالک کے ساتھ اربوں ڈالر کے فوجی معاہدوں کا بھی جائزہ لے رہی ہے۔
$$$123$$$
امریکہ نے سعودی عرب اور متحدہ عرب امارات کے ساتھ اسلحہ کی فروخت کے سودوں کو بھی عارضی طور پر معطل کرنے کا فیصلہ کیا ہے جس کا اثر ایف 35 جنگی طیاروں کے معاہدے پر بھی پڑے گا۔
$$$123$$$
امریکہ،سعودی عرب اور متحدہ عرب امارات کو گائیڈڈ میزائلوں کی فروخت بھی روک رہا ہے۔اس سے یمن کی جنگ تو متاثر ہو گی لیکن جزیرہ العرب میں القاعدہ کے خلاف جنگ پر اثر نہیں پڑے گا۔
$$$123$$$
دریں اثنا صدر جوبائیڈن کی جانب سے سعودی عرب کی فوجی مہم میں امریکی حمایت روکنے کے بعد سعودی عرب نے کہا ہے کہ وہ یمن میں ”سیاسی حل“ کے لئے پر عزم ہے۔سعودی عرب کے سرکاری میڈیا کے مطابق سعودی حکومت نے کہا:”سعودی عرب،یمن بحران کے جامع سیاسی حل کی حمایت کے اپنے عزم کا اعادہ کرتا ہے اور امریکہ کی جانب سے یمن بحران کے حل کی سفارتی کوششوں کا پُرزور خیر مقدم کرتا ہے۔
$$$123$$$
سعودی عرب نے جوبائیڈن کی جانب سے سعودی عرب کی خود مختاری کے تحفظ اور اس کے خلاف خطرات سے نمٹنے میں تعاون کے عزم کا بھی خیر مقدم کیا ہے۔سعودی عرب کے نائب وزیر دفاع شہزادہ خالد بن سلمان نے ٹویٹر پر لکھا:ہم بحران کا حل تلاش کرنے کے لئے دوستوں اور اتحادیوں کے ساتھ مل کر کام کرنے،خطے میں ایران اور اس کے اتحادیوں کے حملوں سے نمٹنے کے لئے صدر بائیڈن کے عزم کا خیر مقدم کرتے ہیں۔
$$$123$$$
ہم گزشتہ سات دہائیوں کی طرح امریکہ میں اپنے تمام دوستوں کے ساتھ کام کرنے کے متمنی ہیں۔اپنے بیان میں شہزادہ خالد بن سلمان نے کہا:”ہم یمن کے بحران کا حل تلاش کرنے اور وہاں انسانی حالت کو بہتر بنانے کے لئے امریکہ کے ساتھ مل کر کام کرنے کے خواہاں ہیں۔صدر جوبائیڈن نے سینئر سفارت کار ٹموتھی لینڈرکنگ کو یمن کے لئے امریکہ کا خصوصی ایلچی مقرر کیا ہے۔
$$$123$$$
انھیں اقوام متحدہ کے ساتھ مل کر کام کرنے اور یمن بحران کا حل تلاش کرنے کی ذمہ داری دی گئی ہے۔
$$$123$$$
دارالحکومت صنعا سمیت یمن کے بیشتر حصوں پر حوثی باغیوں کا کنٹرول ہے۔ٹموتھی کو یہ ذمہ داری سونپی گئی ہے کہ وہ باغیوں اور بین الاقوامی سطح پر تسلیم شدہ حکومت کے مابین بات چیت دوبارہ شروع کرائیں۔یمن کی جنگ میں سعودی عرب کے زیر قیادت اتحاد کے لئے امریکی تعاون روکنے سے یہ خونی باب فوراً ختم نہیں ہو گا۔
$$$123$$$
لیکن امریکی صدر کی جانب سے سعودی عرب اور متحدہ عرب امارات کے رہنماؤں کے لئے یہ ایک مضبوط پیغام ضرور ہے۔دوسری جانب سعودی عرب اور متحدہ عرب امارات کی قیادت بھی یمن جنگ سے نکلنے کے طریقوں کی تلاش میں ہے۔بہرحال صدر بائیڈن کے لئے یمن میں امن کا قیام ایک بڑا چیلنج ہو گا۔جوبائیڈن نے یہ کام ٹموتھی لینڈرکنگ کو سونپا ہے جو کئی سالوں سے اس مسئلے پر کام کر رہے ہیں اور اس میں شامل تمام لوگوں سے واقف ہیں۔
$$$123$$$
سابق امریکی صدر ڈونلڈ ٹرمپ کے سعودی عرب کے ساتھ مضبوط تعلقات تھے۔انھوں نے نہ صرف یمن کی جنگ میں سعودی عرب کے تعاون کو جاری رکھا بلکہ سعودی عرب کے ساتھ دفاعی معاہدوں کو امریکی دفاعی صنعت کے لئے بھی اہم قرار دیا۔صدر ٹرمپ کے دور کے خاتمے کے بعد سعودی عرب اور امریکہ کے تعلقات میں بدلاؤ آنا شروع ہو گیا ہے۔جوبائیڈن کے حالیہ اعلان کے بعد یہ بھی واضح ہو گیا ہے کہ امریکہ اور سعودی عرب کے تعلقات کو اب نئی شکل دی جائے گی۔
$$$123$$$
جوبائیڈن انتظامیہ میں سعودی صحافی جمال خاشقجی کی ہلاکت کا معاملہ سعودی عرب کو پریشان کر سکتا ہے۔سعودی حکومت کے ناقد خاشقجی کو ترکی کے شہر استنبول میں سعودی عرب کے قونصل خانے میں قتل کیا گیا تھا۔سعودی عرب اور امریکہ کے مابین ایران کے جوہری معاہدے پر بھی اختلافات ہو سکتے ہیں۔اوباما کے دور میں سعودی عرب نے بھی متفقہ طور پر ایران معاہدے کی حمایت کی تھی۔
$$$123$$$
جوبائیڈن نے کہا ہے کہ وہ ایران کے ساتھ 2015ء کے جوہری معاہدے پر دوبارہ عملدرآمد کرنے جا رہے ہیں۔تاہم جوبائیڈن انتظامیہ یقینی طور پر ایران پر کچھ نیا دباؤ بنانے کی کوشش کرے گی۔سعودی عرب چاہے گا کہ اس معاملے میں اس کے کچھ مطالبات تسلیم کیے جائیں۔تاہم ایران نے کہا ہے کہ ٹرمپ نے جو معاہدہ منسوخ کیا تھا اس پر دوبارہ عملدرآمد کیا جائے گا۔
$$$123$$$
دلی عہد شہزادہ محمد بن سلمان کے 2017ء میں اقتدار پر گرفت مضبوط کرنے کے بعد سے انھوں نے سعودی عرب میں بہت سی معاشرتی تبدیلیاں کیں۔لیکن اظہار رائے کی آزادی پر اب بھی شدید پہرا ہے۔
$$$123$$$
سعودی عرب نے امریکی صدر جوبائیڈن کے اس بیان کا خیر مقدم کیا ہے جس میں انہوں نے کہا ہے کہ مملکت کو اپنی عوام اور سرزمین کے تحفظ میں مدد دیں گے۔عرب نیوز کے مطابق امریکی صدر نے سعودی عرب کی مدد جاری رکھنے کے عزم کا اعادہ سٹیٹ ڈیپارٹمنٹ میں خارجہ پالیسی پر اپنے پہلے خطاب میں کیا۔
$$$123$$$
صدر جوبائیڈن نے کہا کہ سعودی عرب کو میزائل حملوں،ڈرون حملوں اور کئی ممالک میں ایرانی حمایت یافتہ فورسز سے دیگر خطرات کا سامنا ہے۔ہم سعودی عرب کی اپنی سرزمین اور عوام کے تحفظ کے لئے مدد کرتے رہیں گے۔شہزادہ فیصل بن فرحان نے کہا کہ’ہم یمن کے امریکی نمائندہ خصوصی ٹموتھی لینڈرکنگ کے ساتھ کام کریں گے تاکہ یمن کے مسئلے کا جامع سیاسی حل کر سکیں جو مشترکہ ہدف ہے اور علاقائی امن کے لئے ہمارے ویژن سے ہم آہنگ ہے۔
$$$123$$$
سعودی عرب کے نائب وزیر دفاع شہزادہ خالد بن سلمان نے بھی امریکی صدر کے اتحادیوں کے ساتھ مل کر تنازعات حل کرنے کے بیان کا خیر مقدم کیا۔انہوں نے یمن کے لئے امریکہ کے خصوصی نمائندے کے تقرر کا بھی خیر مقدم کیا اور کہا کہ مملکت اپنے امریکی دوستوں کے ساتھ مل کر یمن کے انسانی مسئلے کے حل کے لئے کام کرے گی تاکہ خطے میں امن و استحکام کو یقینی بنایا جا سکے۔
$$$123$$$
نائب وزیر دفاع نے سعودی عرب کی یمن کے مسئلے کے پرامن حل کے لئے کوششوں کے جاری رکھنے کے عزم کا اعادہ کیا۔شہزادہ خالد بن سلمان نے کہا کہ یمن میں ایرانی حمایت یافتہ حوثی جنگجوؤں کی جانب سے 2014ء میں حکومت گرانے سے قبل بھی سعودی عرب نے تنازعے کے پائیدار سیاسی حل کے لئے کوششیں کیں جن میں گلف کو آپریشن انیشیٹیو،کویت مذاکرات اور اقوام متحدہ کے زیر نگرانی مذاکرات شامل ہیں۔
$$$123$$$
وزارت خارجہ کی جانب سے جاری کیے گئے بیان میں کہا گیا ہے کہ امریکی صدر بائیڈن کے سعودی عرب کو اپنے دفاع کے لئے مدد جاری رکھنے اور یمن کے مسئلے کے سفارتی حل کے عزم کو سراہتے ہیں۔یورپی یونین کا ایک وفد یمن کے جنوبی بندرگاہ والے شہر عدن پہنچ گیا ہے۔یہ خبر یمن کے مقامی میڈیا پر نشر کی گئی ہے۔عرب نیوز کے مطابق مزید اطلاع دی گئی ہے کہ یورپی یونین کا یہ وفد یمن کی حکومت کے ساتھ متعدد امور پر تبادلہ خیال کرے گا۔
$$$123$$$
بات چیت کے اس دور میں حکومت کے زیر انتظام صوبوں کی صورتحال اور سعودی عرب کے دارالحکومت ریاض شہر میں ہونے والے معاہدے پر عملدرآمد کی پیشرفت شامل ہے۔یورپی یونین کا وفد بکتر بند گاڑیوں میں صدارتی احاطے کی جانب روانہ ہوتے ہوئے دیکھا گیا ہے جہاں پر وہ اقتدار میں شریک نئی حکومت کے ساتھ بات چیت کرے گا۔سینئر ماہرین پر مشتمل ایک بین الاقوامی ٹیم دسمبر 2020ء میں شہر کے ہوائی اڈے پر ہوئے جان لیوا بم دھماکوں کی تحقیقات کے لئے عدن پہنچی تھی۔
$$$123$$$
امریکہ میں انتقال اقتدار کا مرحلہ آہستہ آہستہ آگے بڑھ رہا ہے۔نومنتخب صدر جوبائیڈن نے اپنی مکمل ٹیم کا بھی اعلان کر دیا ہے۔وزیر خزانہ کیلئے فیڈرل ریزرو کی سابق سربراہ جینیٹ یلن کے نام کا اعلان کیا ہے۔امریکی محکمہ خزانہ کی 132 سالہ تاریخ میں یہ پہلا موقع ہو گا جب ایک خاتون امریکہ کے محکمہ خزانہ کی قیادت کریں گی۔
$$$123$$$
دیکھا جائے تو نومنتخب صدر کی معاشی ٹیم میں بھی خواتین کا دبدبہ ہے۔بائیڈن نے انتظامی اور بجٹ کے امور سے متعلق محکمے کی ڈائریکٹر کیلئے نیرا ٹنڈن کا انتخاب کیا ہے۔سینیٹ سے اُن کی منظوری کی صورت میں ٹنڈن پہلی ایشیائی امریکی خاتون ہوں گی جو اس عہدے کی سربراہی کریں گی۔ٹنڈن اس وقت سینٹر فار امریکن پروگریس نامی تنظیم کی صدر ہیں۔
$$$123$$$
نومنتخب صدر نے ویلی ایڈیومو کو وزیر خزانہ یلن کا نائب مقرر کیا ہے وہ پہلی افریقی نژاد امریکن ہیں جو محکمہ خزانہ میں یلن کے بعد عہدے میں دوسرے نمبر پر ہوں گی۔
$$$123$$$
جوبائیڈن نے لیبر اکانومسٹ سیسیلیا روز کو وائٹ ہاؤس کونسل آف اکنامک ایڈوائزرس کی سربراہ نامزد کیا ہے وہ پہلی سیاہ فام خاتون ہوں گی جو یہ عہدہ سنبھالیں گی۔بائیڈن نے جیرڈ برسٹین اور ہیتھر بوشی کو اکنامک کونسل کارکن منتخب کیا ہے۔جوبائیڈن نے کہا ہے کہ ہمیں کرونا پر قابو پانا ہے اس لئے یہ ٹیم فوری طور پر امریکی عوام کو معاشی بحران سے نکالنے کیلئے کام کرے گی اور معیشت کو پٹری پر لائے گی۔
$$$123$$$
یاد رہے کہ الیکشن کے بعد بائیڈن نے کرونا وائرس پر قابو پانے اور معیشت کی بحالی کو اپنی اولین ترجیح قرار دیا تھا۔جوبائیڈن نے اپنی حکومت میں خواتین کو زیادہ سے زیادہ نمائندگی دے کر امریکی سیاست میں نئی تاریخ رقم کی ہے۔نومنتخب امریکی صدر جوبائیڈن نے امریکہ کی تاریخ میں پہلی بار ایک خاتون کو وزارت خزانہ کے عہدے کے لئے نامزد کیا ہے۔
$$$123$$$
جینیٹ یلن اس سے قبل فیڈرل ریزرو بینک کی سربراہ بھی رہ چکی ہیں۔یلن نے 2014ء سے 2018ء تک بطور چیئر پرسن فیڈرل ریزرو خدمات سر انجام دی ہیں اور وہ اس عہدے پر فائز ہونے والی پہلی خاتون تھیں۔انہوں نے اپنی نامزدگی کے بعد کہا تھا کہ امریکہ کو اس وقت بڑا چیلنج درپیش ہے۔بطور وزیر خزانہ وہ تمام امریکیوں کے امریکی خواب کی تعمیر نو کیلئے پرعزم رہیں گی۔
$$$123$$$
بائیڈن نے اسی روز سوشل میڈیا پر کہا کہ امریکہ کو درپیش معاشی بحران سے نمٹنے کیلئے فوری اقدامات کرنا ہوں گے۔نئی حکومت کے اقتدار سنبھالتے ہی ،نئی معاشی ٹیم کووڈ۔19 کی وبا سے متاثرہ لوگوں کی امداد اور امریکی معیشت میں ساختی عدم توازن کو درست کرنے کی کوشش کرے گی۔
$$$123$$$
بائیڈن کی کابینہ میں نائب صدر سے لے کر وزارت خزانہ اور خفیہ اداروں کی کمان تک سبھی خواتین سنبھالیں گی،نیا صدر،نئی ٹیم،نئی تاریخ، جوبائیڈن نے امریکہ کو چلانے کیلئے ایسی ٹیم بنائی ہے،جس کی مثال امریکی تاریخ میں نہیں ملتی۔
$$$123$$$
امریکی تاریخ میں پہلی بار ایک خاتون نائب صدر ہے،کملا ہیرس سینیٹر اور کیلی فورنیا کی اٹارنی جنرل بھی رہ چکی ہیں،امریکی وزارت خزانہ اور خفیہ اداروں کی قیادت کرنے والی بھی خواتین ہوں گی۔ایورل ہینز کو ڈائریکٹر نیشنل انٹیلی جنس نامزد کیا گیا ہے۔سفارت کاری کا 35 سالہ تجربہ رکھنے والی لنڈا تھامس گرین فیلڈ کو اقوام متحدہ میں امریکہ کی سفیر نامزد کیا گیا ہے۔
$$$123$$$
وزارت داخلہ کا قلم دان دینے کیلئے ایک تارک وطن کیوان نژاد الحاندرو مایور کاس کا انتخاب کیا گیا ہے،نئے امریکی وزیر خارجہ اوباما انتظامیہ میں کام کرنے والے انتھونی بلنکن ہوں گے۔جوبائیڈن کے مشیروں میں بھارتی اور پاکستانی نژاد شہری بھی شامل ہیں،پاکستانی نژاد علی زیدی ڈپٹی نیشنل کلائمٹ ایڈوائزر اور سلمان احمد خارجہ پالیسی کی ٹیم میں شامل ہیں۔
$$$123$$$
کشمیری نژاد سمیرہ فضیلی کو نیشنل اکنامک کونسل کا ڈپٹی ڈائریکٹر نامزد کیا گیا ہے،اسی طرح کشمیری نژاد عائشہ ڈیجیٹل اسٹریٹیجی کے لئے پارٹنر شپ منیجر ہوں گی۔
$$$123$$$
جوبائیڈن کی اہلیہ ڈاکٹر جل بائیڈن وائٹ ہاؤس کی نئی مہمان اور خاتون اول ہیں۔جل بائیڈن ایک سلجھی ہوئی اور سمجھ دار محب وطن خاتون ہیں۔انہوں نے امریکیوں کو یہ باور کرانے کی کوشش کی کہ ڈونلڈ ٹرمپ کی وجہ سے امریکیوں میں جو تقسیم کی لکیر کھینچی ہے جوبائیڈن اسے ختم کریں گے۔
$$$123$$$
انہتر سالہ جل بائیڈن ان کلیدی ریاستوں کے دورے کیے جہاں سے اس کے شوہر کو غیر معمولی کامیابی حاصل ہوئی اور ڈونلڈ ٹرمپ کو ان کی توقعات کے برعکس ناکامی کا منہ دیکھنا پڑا ہے۔مختلف مواقع پر اپنے خطابات میں ڈاکٹر جل بائیڈن نے کسی سیاسی تعلق یا تفریق کے بغیر سب کو یکساں الفاظ میں مخاطب کیا۔دیہات ہوں یا شہر،ری پبلیکن کے حامی ہوں یا ڈیمو کریٹس کے حامی،انہوں نے امریکیوں کی صفوں میں وحدت کی بات کی۔
$$$123$$$
انہوں نے کئی مواقع پر کہا کہ کووڈ 19 کی وبا کسی خاص سیاسی طبقے کے خلاف نہیں بلکہ یہ پورے امریکی عوام کے خلاف ہے اور اس کے معاشی نتائج بھی سب کو یکساں اٹھانا ہوں گے۔جل کی جوبائیڈن کے ساتھ شادی 1977ء میں ہوئی۔جوبائیڈن کی پہلی بیوی کی وفات اور ایک بیٹی کی ٹریفک حادثے میں موت کے پانچ سال بعد وہ رشتہ ازدواج میں منسلک ہوئے۔ ان کا کہنا ہے کہ جوبائیڈن کی پہلی اہلیہ سے دو بیٹے بو اور ہنٹر تھے جو اس وقت کم سن تھے۔
$$$123$$$
1981 ء میں جوبائیڈن اور جل آشلی نامی بیٹی کے ماں باپ بنے۔بچی کی پیدائش کے بعد کچھ عرصے جل نے حصول تعلیم کا عمل روک دیا مگر جلد ہی انہوں نے یہ سلسلہ بحال کیا اور ڈاکٹریٹ کی ڈگری حاصل کی وہ اب بھی تدریس کے شعبے سے منسلک ہیں اور امریکہ کی شمالی ورجینیا کی ایک یونیورسٹی میں تدریس کے فرائض انجام دے رہی ہیں۔
$$$123$$$
قبل ازیں امریکی صدارتی انتخابات میں ڈیموکریٹک امیدوار جوبائیڈن نے سیاہ فام کملا ہیرس کو نائب صدر کا امیدوار چن کر امریکی انتخابات میں نئی تاریخ رقم کر دی ہے۔
$$$123$$$
امریکی تاریخ میں ایسا پہلی بار ہوا جب کوئی سیاہ فام خاتون نائب صدر کی امیدوار کی حیثیت سے صدارتی انتخابات میں حصہ لے گی۔سینیٹر کملا ہیرس پرائمریز کی دوڑ میں جوبائیڈن کی حریف تھیں اور ان کی جانب سے اپنی سابقہ حریف کو بطور نائب صدر منتخب کرنا بہت سے سیاسی پنڈتوں کیلئے حیران کن فیصلہ ہے۔سیاسی مبصرین کے مطابق 55 سالہ ہیرس بائیڈن کی نائب کی حیثیت سے تقریری ڈیمو کریٹ پارٹی کیلئے ان انتخابات میں گیم چینجر ہیں۔
$$$123$$$
وہ 1984ء میں ڈیمو کریٹک جیرالڈین فریرو اور 2008ء میں ریپبلکن سارہ پیلن کے بعد کسی بڑی جماعت کیلئے تیسری خاتون اور پہلی سیاہ فام خاتون نائب صدارتی امیدوار کے طور پر سامنے آئیں وہ کیلیفورنیا کی اٹارنی جنرل کے طور پر منتخب ہونے والی پہلی سیاہ فام خاتون تھیں اور امریکی سینیٹ میں خدمات انجام دینے والی دوسری سیاہ فام خاتون ہیں جن کی جڑیں جنوبی ایشیاء سے ملتی ہے۔بطور اٹارنی جنرل وہ کبھی کسی کے دباؤ میں نہیں آئیں یہاں تک کہ بعض معاملات میں انہوں نے سابق صدر باراک اوباما کے فیصلوں کو بھی مسترد کر دیا۔2012ء میں ڈیمو کریٹس کی نیشنل کانفرنس میں دبنگ خطاب سے انہوں نے سیاسی طور پر مقبولیت حاصل کی تھی۔
$$$123$$$
بھارتی نام نہاد یوم جمہوریہ پر لال قلعہ پر کسانوں کے دھاوے اور وہاں ترنگا اتار کر سکھ پرچم لہرانے کے بعد مودی سرکار کے ہوش اڑا کر رکھ دئیے ہیں چنانچہ کسان تحریک سے خوفزدہ بی جے پی نے کاشتکاروں کو ڈراتے دھمکاتے ہوئے ان کیخلاف غداری کے مقدمات درج کرنا شروع کر دئیے ہیں،سراپا احتجاج مظاہرین کو جیلوں میں دھکیلا جا رہا ہے،سو سے زائد کسان لاپتہ ہیں،کئی اپنی جانیں گنوا بیٹھے ہیں۔
$$$123$$$
لاٹھی چارج،شیلنگ،فائرنگ،آنسو گیس سمیت دہلی پولیس کی جانب سے طاقت کے بے جا استعمال کے باوجود کاشتکاروں نے دہلی کا گھیراؤ کر رکھا ہے اور سنگھو بارڈر پر کسان دھرنا دیئے ہوئے ہیں،جبکہ حکومت نے انہیں دارالحکومت میں آنے سے روکنے کیلئے خندقیں کھودی جا رہی ہیں۔
$$$123$$$
اس تحریک نے مودی سرکار کو ہلا کر رکھ دیا ہے،حال میں این آر سی مخالف احتجاج اور اب کسانوں کا ہلہ بھی اسی سمت میں بڑھتا ایک قدم ہے۔
$$$123$$$
بھارت میں کسانوں کی احتجاجی تحریک مودی پر بھاری پڑ گئی۔اوچھے ہتھکنڈے الٹے پڑنے لگے۔کاشتکاروں نے اپنے فوجی بیٹوں کو واپس بلانے اور دلی احتجاج میں بھیجنے کی دھمکی دے دی۔مودی حکومت نے آزادی اظہار پر قابو کی کوششیں شروع کر دیں۔کسان احتجاج کی رپورٹنگ پر صحافیوں کے خلاف مقدمات درج کرنا شروع کر دئیے۔بی جے پی کی حکومت والی ریاستوں میں مقدمات درج ہوئے۔
$$$123$$$
ایڈیٹرز گلڈ آف انڈیا،پریس کلب اور دیگر گروپوں نے اقدام کی مذمت کی ہے۔ٹویٹر نے دوہرا معیار اپناتے ہوئے مودی سرکاری پر تنقید کرنے والوں کے اکاؤنٹ بند کر دیئے ۔جس میں احتجاج کرنے والے کسانوں کا آفیشل اکاؤنٹ بھی شامل ہیں۔
$$$123$$$
ٹویٹر نے وضاحت کی ہے کہ بھارتی وزارت داخلہ کے کہنے پر ایکشن لیا گیا ہے۔بھارتی میڈیا نے ان کسانوں کو دہشت گرد تک کہہ دیا اور ان کے تار”خالصتان تحریک“ سے جوڑ دیے۔
$$$123$$$
بھارتی معروف دانشور میلکم ایکس کے مطابق”حکومت کی غلط پالیسیوں پر پردہ ڈالنے میں میڈیا پیش پیش رہتا ہے۔اس کی خامیوں کو چھپانے کے لئے خبر کا رُخ دوسری طرف موڑنے کی ہر ممکن کوشش کی جاتی ہے اور جو بھی حکومت کے خلاف یا اس کے کسی فیصلے،غلط پالیسی نیز پارلیمنٹ میں محض تعداد کی بنیاد پر بن رہے نئے نئے قوانین کے خلاف صدائے احتجاج بلند کرتا ہے،اسے سیدھے ’دہشت گرد‘قرار دے دیا جاتا ہے اور ملک سے غداری کے مقدمات اس کے خلاف دائر کر دیے جاتے ہیں۔
$$$123$$$
“ کسانوں کے ساتھ بہت ساری خواتین نوجوان اور بزرگ،مختلف طبقات اور ذاتوں سے تعلق رکھنے والے احتجاجی مقامات پر پورے عزم کے ساتھ موجود ہیں۔مظاہرے میں شریک کسان خاتون کا کہنا ہے کہ”ہم چاہتے ہیں کہ یہ قوانین واپس لے لیے جائیں۔“ہریانہ دہلی سرحد پر واقع سنگھو بارڈر پر احتجاج کر رہی دشو جوت گریوال کہتی ہیں۔”ہم اپنی زمینوں سے پوری طرح جوڑے ہوئے ہیں اور ہم اس بات کو برداشت نہیں کر سکتے کہ کوئی ہم سے ہماری زمینیں چھین لے۔
$$$123$$$
متنازعہ زرعی قوانین کو سب سے پہلے 5 جنون 2020ء کو آرڈیننس کی شکل میں پاس کیاگیا تھا،پھر 14 ستمبر کو پارلیمنٹ میں زرعی بل کے طور پر پیش کیا گیا اور اسی ماہ کی 20 تاریخ کو موجودہ حکومت کے ذریعہ جلد بازی میں قانون میں بدل دیا گیا۔مذکورہ قوانین کسانوں کے معاشی قتل کے مترادف ہیں کیونکہ یہ قوانین بڑے کارپوریٹ کو کسانوں اور زراعت پر زیادہ اختیار فراہم کرتے ہیں۔
$$$123$$$
نئے زرعی قوانین سے سب سے زیادہ متاثر خواتین ہونے والی ہیں۔زرعی قوانین کیخلاف کسانوں کی تحریک کو دو ماہ سے زیادہ کا عرصہ گزر چکا ہے،تاہم پچھلے دنوں سے حکومت اور پولیس کی طرف سے مسلسل متشدد کارروائی بھی جاری ہے۔کسانوں کے احتجاج کے تین اہم محاذ پر انٹرنیٹ سروس بند کر دی ہے۔دوسری طرف کسان رہنماؤں نے یوم مساوات منایا۔سیاسی جماعتیں بھارتی کسان یونین کے ترجمان راکیش ٹکیت کی حمایت کر رہی ہیں۔
$$$123$$$
ایس پی سربراہ اکھلیش یادو نے بھی راکیش ٹکیت کو بتایا کہ ان کی پارٹی کسانوں کے ساتھ ہے۔کسانوں کی تحریک کا سب سے بڑا محاذ،سنگھو بارڈر ہے۔اس تحریک کو مضبوط بنانے کیلئے پنجاب کے کسان اب دیگر ریاستوں کے کسان بھی یہاں جمع ہو رہے ہیں۔
$$$123$$$
پٹیالہ،گورداس پور،ہوشیار پور سے بھی 41 کسان تنظیموں کی 72 ٹیمیں ہر گھر سے ایک ممبر بھیجا ہے۔ویب سائٹ ٹویٹر نے کسان رہنماؤں کے اکاؤنٹس جن میں”دی کاروان میگزین“بھی شامل ہے بند کر دئیے ہیں”کسان ایکتا مورچہ“۔
$$$123$$$
بھوپیندر سنگھ مان سپریم کورٹ کی تشکیل کردہ کمیٹی کے رکن نے کمیٹی سے خود کو علیحدہ کرتے ہوئے کھلے لفظوں میں یہ کہہ دیا ہے کہ وہ بی جے پی کی بی ٹیم کے رکن نہیں ہیں اور یہ جو تین زرعی قوانین بنائے گئے ہیں ان سے زرعی اصلاحات کی ایک شروعات ہوئی تو ہے لیکن ان قوانین میں خامیاں ہیں۔سرکار الیکشن جیتنے کیلئے،ملک بھر میں پیداوار کی قیمتیں مصنوعی طریقے سے گھٹا کر کسانوں کے حقوق سے کھلواڑ کرتی ہے۔
$$$123$$$
انہوں نے صاف صاف کہا کہ میں کسانوں کے ساتھ ہوں اور ایک ایسی رپورٹ تیار کرنے کی کوشش کروں گا جو کسانوں کیلئے قابل قبول ہو۔مودی سرکار کی طرف نظر دوڑائیں تو اندازہ ہوتا ہے کہ وہ ہر حال میں ان قوانین کو لاگو کرنے پر تلی ہوئی ہے۔ساٹھ سے زائد کسان شدید ترین سردی کے سبب موت کی نیند سو چکے ہیں،اور کسان لیڈر بھارتیہ کسان یونین کے قائد راکیش ٹکیت یہ کہہ چکے ہیں کہ کسان جانور کی قربانی دینے کو تیار ہیں،گویا یہ کہ موت کا ڈر بھی کسانوں کو نہیں ہے کہ وہ قدم پیچھے کر لیں۔
$$$123$$$
اگر سپریم کورٹ کی بات مان کر کسان تحریک ختم کر دیتے تو کیا،اگر کمیٹی قوانین کے حق میں رپورٹ دیتی تو کسان تحریک دوبارہ شروع ہو سکتی تھی؟ممکن ہی نہیں تھا۔شاہین باغ کی مثال سامنے ہے۔سپریم کورٹ نے شاہین باغ کی تحریک پر جو فیصلہ دیا ہے اس کی روشنی میں آئندہ شاہین باغ کی تحریک کا شروع ہونا اگر ناممکن نہیں تو بہت مشکل بلکہ مشکل ترین ضرور ہے۔
$$$123$$$
عدالتیں اب بھروسہ کھو چکی ہیں۔بابری مسجد عدالت کے دم پر مسلمانوں سے چھینی گئی،شریعت میں مداخلت عدالت کے دم پر کی گئی،اور اب سی اے اے کا معاملہ سامنے ہے،عدالت دم سادھے ہوئے ہے،اس قانون کی جائز یا ناجائز آئینی حیثیت کو جانچنے کو آمادہ تک نہیں ہے۔آرٹیکل 370 ہٹا کر ،کشمیر کے خصوصی درجہ کو ختم کرنے کی جو حرکت کی گئی ہے اس پر سپریم کورٹ بات کرنے کو تیار نہیں ہے،تو پھر یہ کسانوں کے معاملہ میں اسے مداخلت کی ضرورت کیوں پیش آئی؟اس لئے کہ مودی سرکار زرعی قوانین بنا کر پھنس گئی ہے،اڈانی اور امبانی کو،جو ان قوانین سے خوب فائدہ اٹھا سکتے ہیں،وہ ناراض نہیں کر سکتی،لیکن کسانوں کی یہ تحریک اس کے گلے کا پھندا بنتی جا رہی ہے ۔
$$$123$$$
کسان کی ناراضگی اس کے ووٹ بینک کو کھسکا رہی ہے،اس کی ریاستی حکومتیں بالخصوص ہریانہ کی حکومت خطرے میں آگئی ہے۔مودی کی ایک وزیراعظم کی حیثیت سے ناک داد پر لگ چکی ہے۔قوانین واپس لیے تو ناک کٹ جائے گی۔رابل گاندھی کہہ چکے ہیں کہ سرکار کو یہ قوانین واپس لینا ہی ہوں گے۔اگر سارا ہندوستان بلا تفریق مذہب اور ذات پات ایک دوسرے کے ساتھ کھڑا ہو گیا تو کوئی انہیں ہرا نہیں سکتا،مودی اور امیت شاہ بھی نہیں۔
$$$123$$$
کسانوں کے اتحاد میں بھارتی مسلمانوں کے لئے سبق ہے۔اسی لئے آسانی کے ساتھ عدالت نے بابری مسجد چھین لی۔اب ہوش میں آئیں،کسانوں کے اتحاد سے سبق سیکھیں ورنہ سی اے اے کی لڑائی بھی ہار دیں گے۔حکومت اور کسانوں کے درمیان مذاکرات کے 11 ادوار ہو چکے ہیں،لیکن اس بات چیت کا کوئی نتیجہ نہیں نکلا کسانوں کا مطالبہ ہے کہ حکومت تینوں متنازع قوانین واپس لے تو ہی احتجاج ختم ہو گا جبکہ حکومت کا کہنا ہے کہ وہ قوانین واپس نہیں لے گی البتہ ان میں مذاکرات کے ذریعے ترامیم کر سکتی ہے حکومت نے ان قوانین کو ڈیڑھ سال کے لئے معطل کرنے کی بھی پیش کش کی ہے جسے کسانوں نے مسترد کر دیا ہے۔
$$$123$$$
وزیراعظم نریندر مودی نے پہلی بار اس معاملے پر لب کشائی کرتے ہوئے کہا کہ حکومت اب بھی بات چیت کیلئے تیار ہے اور وزیر زراعت محض ایک فون کال کی دوری پر ہیں۔تجزیہ کاروں کا کہنا ہے کہ حکومت کو چاہیے کہ وہ اس مسئلے کو فوری طور پر حل کرے۔بھارت کی سینئر تجزیہ کار رادھیکا راما سیشن کہتی ہیں”یوم جمہوریہ پر جو کچھ ہوا اس کی روشنی میں تو یہی کہا جا سکتا ہے کہ داخلی سلامتی کا مسئلہ پیدا ہو گیا ہے‘کسانوں کا الزام ہے کہ ان کی پرامن ریلی میں کچھ ایسے عناصر داخل ہو گئے تھے جنہوں نے تشدد کو ہوا دی تاکہ ان کی تحریک کو بدنام کیا جا سکے انہوں نے حکومت اور حکمراں جماعت بھارتیہ جنتا پارٹی(بی جے پی) کے لوگ شروع سے ہی یہ الزام عائد کر رہے ہیں کہ کسانوں کے احتجاج کو خالصتانی اور ماؤ نواز عناصر کی حمایت حاصل ہے حالانکہ اس کا کوئی ثبوت نہیں ہے اور بغیر ثبوت کے ایسے الزامات عائد نہیں کیے جانے چاہئیں۔
$$$123$$$
“مقامی جریدے کے ایڈیٹر ہرتوش سنگھ بل نے الزام لگایا کہ یہ حکومت خود داخلی سلامتی کے لئے خطرہ ہے کیونکہ اگر حکومت ملکی مفادات کے بجائے اپنے سیاسی مفادات کو ترجیح دینے لگے تو سیکیورٹی کے مسائل تو پیدا ہو ہی جاتے ہیں انہوں نے کہا کہ کسانوں کی تحریک سے اندرونی سلامتی کو کوئی خطرہ نہیں ہے کسان تو زرعی قوانین کے بارے میں بات کر رہے ہیں اور حکومت اور اس کے وزرا خالصتان کے بارے میں بات کر رہے ہیں تو اس سے ظاہر ہے کہ حکومت خود داخلی سلامتی کیلئے خطرہ پیدا کر رہی ہے انہوں نے کہا کہ مودی سرکار کو اندازہ نہیں کہ یہ بحران ان کی حکومت کا خاتمہ بھی کر سکتا ہے۔
$$$123$$$
صحافی و تجزیہ نگار وویک شکلا کہتے ہیں کہ ملک دشمن عناصر ایسی تحریکوں میں داخل ہونے کی کوشش کرتے ہیں26 جنوری کو ہزاروں ٹریکٹر پرامن انداز میں نکل رہے تھے لیکن کچھ لوگوں نے لال قلعہ پر چڑھائی کر دی اور وہی واقعہ خبر بن گیا انہوں نے کہا کہ پرامن انداز میں نکلنے والے ٹریکٹروں کی ریلی کا ذکر کوئی نہیں کر رہا صرف لال قلعے پر چڑھائی کی بات ہو رہی ہے لہٰذا اس کا خدشہ تو ہے کہ اگر فوری طور پر یہ مسئلہ حل نہیں کیا گیا تو سلامتی کی صورت حال خراب ہو سکتی ہے۔
$$$123$$$
تحریک کے آغاز پر حسب سابق مودی سرکار نے پاکستان اور چین پر اس کا الزام عائد کیا تھا تاہم بھارت کے اپنے ذرائع ابلاغ اسے اندر سے اٹھنے والی تحریک قرار دے رہے ہیں۔یہ کسان لوگ ہیں ان کا باہر سے کیا تعلق حکومت نے غلط قوانین بنائے ہیں جن کے خلاف احتجاج ہو رہا ہے اپنی غلطیوں کو چھپانے اور تحریک کو بدنام کرنے کے لئے ایسے الزامات لگائے جا رہے ہیں۔
$$$123$$$
برطانوی پارلیمنٹ میں بھی یہ معاملہ اٹھایا گیا تھا اور بعض ارکان نے کسانوں کے احتجاج کی حمایت کی تھی یہ تحریک کسانوں کی ہے جس کیلئے بیرون ممالک مقیم با اثر سکھ رہنماء حکومتوں اور عالمی اداروں کی اس تحریک کے حق میں حمایت حاصل کر رہے ہیں جبکہ بھارتی سرکار اس پر بوکھلاہٹ کا شکار ہے۔بھارت کی نیشنل انوسٹی گیشن ایجنسی (این آئی اے) نے پچھلے دنوں خالصتان حامی تنظیم”سکھ فار جسٹس“ سے تعلق کے الزام میں متعدد کسانوں رہنماؤں کو نوٹس جاری کیے تھے جن میں ایک پنجابی ایکٹر و گلوکار دیب سدھو بھی شامل ہے۔
$$$123$$$
26 جنوری کے بعد احتجاج میں نئی شدت پیدا ہوئی ہے ،احتجاجی کیمپوں میں کسانوں کی تعداد ہر دن بڑھتی جا رہی ہے اور کسانوں نے دہلی مارچ کیلئے ملک گیر کال دے دی ہے ایسے میں بی جے پی حکومت کیلئے اپنا وجود قائم رکھنا ناممکن ہو جائے گا۔
$$$123$$$
قیام پاکستان کے وقت برطانوی حکومت نے بھارتی کٹر ہندو رہنماؤں کے ساتھ ساز باز کرکے ایک سوچے سمجھے منصوبے کے تحت کشمیر کو متنازعہ بنایا اس سازش میں برطانوی حکومت،ان کے برصغیر میں موجود وائسرائے لارڈ ماؤنٹ بیٹن،کانگریسی رہنما جواہر لال نہرو،مہاتما گاندھی اور اُن کے ایجنٹ شیخ محمد عبداللہ شامل تھے۔
$$$123$$$
27 اکتوبر 1947ء کو سازش کے تحت بھارتی فوجیں کشمیر میں اتار دی گئیں اور غاصبانہ قبضہ کرکے کشمیریوں کی خواہشات کا خون کیا یہی وجہ ہے کہ ہر سال کشمیری عوام 27 اکتوبر کو یوم سیاہ کے طور پر مناتے ہیں۔کشمیری عوام کے غیض و غضب کو دیکھتے ہوئے بھارتی وزیراعظم جواہر لال نہرو نے لال چوک پر جلسے سے خطاب کرتے ہوئے کشمیری عوام کو رائے شماری کا حق دینے کا اعلان کیا اور اقوام متحدہ میں اس حوالے سے ایک قرارداد منظور کی گئی لیکن بھارت 73 سال گزرنے کے باوجود اس قرارداد پر عمل کرنے اور کشمیری عوام کو رائے شماری کا حق دینے کے لئے تیار نہیں ہوا۔
$$$123$$$
کشمیری عوام کی آزادی کی جدوجہد جاری رہی۔1990ء میں اس میں شدت آگئی لیکن تیزی 2017ء میں برھان وانی کی شہادت کے بعد آئی۔
$$$123$$$
آزادی کی یہ تحریک کسی کی تھوپی ہوئی تحریک نہیں بلکہ یہ کشمیریوں کی اپنی قومی اور دیسی تحریک تھی عملاً 2017ء سے کشمیری اپنے گھروں میں نظر بند ہیں۔جدوجہد آزادی میں تیزی اور مزید شدت اُس وقت آئی جب 5 اگست 2019ء کو BJP/RSS کی مذہبی جنوبی حکومت نے کشمیر کی بھارتی آئین میں موجود خصوصی حیثیت ختم کرنے کے لئے آرٹیکل 370 اور 35-A کو ختم کیا۔
$$$123$$$
اس دن سے آج کے دن تک کشمیر محاذ جنگ بنا ہوا ہے۔مقبوضہ وادی میں سناٹے کا عالم ہے۔کشمیریوں پر بھارت کی 10 لاکھ قابض فوج مظالم ڈھا رہی ہے جس کی مہذب دنیا میں کوئی مثال نہیں ملتی ہے لیکن ان تمام مظالم کے باوجود آج بھی مقبوضہ کشمیر کے ہر گھر پر پاکستان کا قومی پرچم لہرایا جا رہا ہے۔ شہیدوں کے جسد خاکی پاکستانی پرچم میں لپیٹ کر سپرد خاک کر دئیے جاتے ہیں۔
$$$123$$$
کشمیر میں ہر تقریب کے شروع ہونے سے پہلے پاکستان کا قومی ترانہ بجایا جاتا ہے۔گلی گلی،قریہ قریہ،گاؤں گاؤں،محلہ محلہ پاکستان زندہ باد،کشمیر خالی کرو کے فلک شگاف نعرے لگتے ہیں،یہ ساری باتیں کشمیریوں کی پاکستان سے عقیدت اور محبت اور پاکستان میں شامل ہونے کی دل کی آواز ہے،حال ہی میں 26 جنوری کو بھارتی یوم جمہوریہ کے دن پورے کشمیر میں یوم سیاہ منایا گیا اور بھارت پر واضح کر دیا گیا کہ کشمیری نہ پہلے بھارتی تھے اور نہ ہی آئندہ بھارتی ہوں گے ۔
$$$123$$$
کشمیری پاکستانی تھے اور پاکستانی رہیں گے جگہ جگہ پاکستان سے الحاق کے حق میں پاکستان زندہ باد کے نعروں کے ساتھ پاکستانی پرچموں کے ساتھ ریلیاں نکالی گئیں،حسن اتفاق ہے کہ گزشتہ 2 ماہ سے بھارتی دارالحکومت دہلی پر بھارتی کسانوں کا قبضہ بھی ہے اور بھارتی کسانوں نے ٹریکٹرز کی ریلی نکالی اور لال قلعے پر خالصتان کا پرچم لہرا دیا اور پاکستان زندہ باد کے پرجوش نعرے لگے۔
$$$123$$$
بھارتی مقبوضہ لداخ کے ان علاقوں میں جہاں سکھ فوجی ڈیوٹیاں دے رہے ہیں خالصتان کے پرچم لہرائے گے،یہ بھی حیرت کی بات ہے کہ دہلی میں دہلی گیٹ اور میٹرو اڈے پر بھی پاکستانی زندہ باد کے فلک شگاف نعرے لگے۔
$$$123$$$
بھارت میں سیکولر مودی کا جنازہ نکل چکا ہے کیونکہ تمام اقلیتیں دلت،سکھ،اچھوت اور مسلمان غیر محفوظ ہیں اور ان پر قاتلانہ حملے اور اجتماعی اور انفرادی عصمت دری ہو رہی ہے۔
$$$123$$$
بھارتی یوم جمہوریہ کے دن 26 جنوری کو پورے پاکستان،دنیا اور گلگت بلتستان میں یوم سیاہ منایا گیا اس سلسلے میں ریلیاں نکالی گئیں۔جلسے جلوس اور احتجاج کا اہتمام کیا گیا۔سکردو میں بھی بڑی ریلی نکالی گئی جس میں کشمیری عوام کے ساتھ بھرپور یکجہتی کا اظہار کیا گیا اور بھارتی مظالم کی بھرپور مذمت کی گئی اس ریلی میں مقررین نے برملا اظہار کیا کہ مودی حکومت اور”را“ بھارت میں اپنی خیر منائے اور کہا کہ گلگت بلتستان کے عوام کشمیر کی آزادی تک مظلوم کشمیریوں کی سیاسی،اخلاقی اور سفارتی حمایت جاری رکھیں گے۔
$$$123$$$
کشمیری عوام کے حق خوددارادیت کے حوالے سے حکومت کی کشمیر پالیسی کو (جو مقتدر حلقوں کی مشاورت سے بنی ہے)ناصرف دنیا میں بلکہ انسانی حقوق کی عالمی تنظیموں،امریکہ،یورپی پارلیمنٹ اور اقوام متحدہ کی سلامتی کونسل میں بھی بھرپور پذیرائی حاصل ہوئی ہے اور اقوام متحدہ کی تاریخ میں پہلی مرتبہ مسئلہ کشمیر پر کئی مرتبہ غور کیا گیا اور مقبوضہ کشمیر میں انسانی حقوق کی خلاف ورزی خصوصاً بھارتی آئین کے آرٹیکل 370 اور 35-B کے خاتمے پر تشویش کا اظہار کیا گیا ہے۔
$$$123$$$
او آئی سی نے بھی اس حوالے سے قرارداد منظور کی ہے۔
$$$123$$$
امریکی سینٹ اور کانگریس کے علاوہ برطانوی پارلیمنٹ کے ارکان کی جانب سے بھی مقبوضہ کشمیر کی صورتحال کو تشویش ناک قرار دیا جا رہا ہے،اب تو بھارت کے اندر ان کے اپنے میڈیا کے لوگ،سابقہ جنرل،سابقہ ججوں،سابقہ بیورو کریٹس اور انسانی حقوق کے ادارے بھی مقبوضہ کشمیر کی صورتحال کو انتہائی تشویشناک قرار دیتے ہوئے مستقل حل کی تجویز دے رہے ہیں ان کا کہنا ہے کہ کشمیر پر عملاً بھارت کا اقتدار ختم ہو چکا ہے،اب وہ وقت دور نہیں جب مقبوضہ کشمیر کے عوام بھارت کے جبری قبضے سے جلد آزادی حاصل کریں گے اور اُن کی اپنی شروع کردہ دیسی اور قومی تحریک آزادی جلد منطقی انجام کو پہنچے گی ایسے میں اقوام متحدہ،برطانیہ،او آئی سی،یورپی یونین اور انسانی حقوق کے اداروں کو نہتے کشمیریوں کے حقوق اور جدوجہد آزادی کی عملی حمایت کرنی چاہئے کیونکہ اس دور میں کوئی بھی ملک طاقت کے بل بوتے پر کسی قوم پر جبری اور ناجائز قبضہ جاری نہیں رکھ سکتا،آج بھی گلگت بلتستان میں کچھ گمراہ عناصر،نام نہاد قوم پرست اور مودی،”را“اور موساد کے ایجنٹ پاکستان،پاک فوج اور آئی ایس آئی کے خلاف سازشوں میں مصروف ہیں لیکن اللہ تعالیٰ کا شکر ہے کہ ہماری فوج جذبہ ایمانی سے سرشار ہے اور ہمیں فکر ہونا چاہئے کہ حال ہی میں جاری شدہ عالمی رینکنگ میں دنیا کی بہترین اور طاقتور ترین فوجوں میں پاک فوج دسویں نمبر پر ہے اور ہماری آئی ایس آئی کا نام سن کر دنیا کی دوسری سکیورٹی ایجنسیوں کے پیر کانپتے ہیں،اب وقت آگیا ہے کہ ان ملک دشمن سیاست دانوں،نام نہاد قوم پرستوں،نام نہاد،جمہوریت کے علم برداروں اور انسانی حقوق کے نام لیواوں پر سوشل میڈیا کے ذریعے غیر ضروری بحث کو ختم کرنے کے لئے شٹ اپ کال دی جائے۔
$$$123$$$
مسئلہ کشمیر کی وجہ سے گلگت بلتستان کی آئینی حقوق کا مسئلہ بھی لٹکا ہوا ہے،یہاں یہ ذکر کرنا انتہائی ضروری ہے کہ وفاقی حکومت کی فراخدلانہ پالیسیوں اور امداد کے نتیجے میں جی بی کو بغیر کوئی ٹیکس ادا کئے اربوں روپے کا غیر ترقیاتی اور ترقیاتی بجٹ مل رہا ہے اور میگا پراجیکٹس بھی جاری ہیں۔
$$$123$$$
وفاقی وزیر منصوبہ بندی اسد عمر کا کہنا ہے کہ”وزیر اعلیٰ سندھ سید مراد علی شاہ کراچی کو اپنا نہیں سمجھتے“۔مگر یہ آدھا سچ ہے،پوری سچائی تو یہ ہے کہ کراچی میں حکمرانی کرنے والے کسی بھی سیاسی یا غیر سیاسی رہنما نے کراچی کو اپنا سمجھا ہی کب ہے؟۔وزیر اعلیٰ سندھ تو خیر سے کراچی کو اس لئے اپنا نہیں سمجھتے کہ کراچی سے انہیں اور ان کی جماعت کو ووٹ ہی نہیں ملتے لہٰذا ان کی جانب کراچی کے ساتھ روا رکھے جانے والا ”سیاسی برتاؤ“ کا غیر منصفانہ رویہ سمجھ میں بھی آتا ہے اور اس جانبدارانہ انتظامی سلوک پر شکوہ بھی نہیں بنتا ویسے بھی پیپلز پارٹی کی قیادت سے اہلیان کراچی کو”سیاسی خیر“ کی کبھی کوئی خاص امید رہی بھی نہیں ہے لیکن یہاں سوال تو یہ پیدا ہوتا ہے کہ جنہیں کراچی نے گزشتہ قومی انتخابات میں ووٹ دے کر منتخب کروایا اور ایوان بالا اور ایوان زیریں تک پہنچایا،کیا وہ کراچی کو اپنا سمجھتے ہیں؟ہمارا ذاتی خیال ہے کہ اگر اسد عمر اور ان کی جماعت کراچی کو واقعی اپنا سمجھ لیں تو پھر وزیر اعلیٰ سندھ سید مراد علی شاہ کراچی کو اپنا سمجھیں یا نہ سمجھیں اس سے کوئی خاص فرق نہیں پڑتا کیونکہ کراچی کو تعمیر کرنے،اس کے مکینوں کو آباد اور شاد رکھنے کے بے شمار ایسے انتظامی راستے وفاقی حکومت کو مہیا ہیں،جن راستوں پر سندھ حکومت کا اسپیڈ بریکر سرے سے موجود ہی نہیں ہے بس!ضرورت ہے تو صرف اس امر کی کہ آیا تحریک انصاف کی وفاقی حکومت کراچی کے دیرینہ مسائل حل کرنے کے لئے ان راستوں پر چلنا بھی چاہتی ہے یا نہیں؟،یاد رہے کہ اسد عمر وفاقی وزیر برائے منصوبہ بندی ہیں لیکن محسوس ایسا ہوتا کہ جیسے کہیں دور،دور تک بھی ان کی منصوبہ بندی میں کراچی کے مسائل کو حل کرنا شامل ہی نہیں ہے۔
$$$123$$$
جس کا ایک واضح ثبوت یہ ہے کہ ہر دو،چار ہفتوں کے بعد موصوف کراچی میں تشریف لاتے ہیں اور یہ کہہ کر چلے جاتے ہیں کہ”وزیر اعلیٰ سندھ سید مراد علی شاہ کراچی کو اپنا نہیں سمجھتے“ارے بھئی!اہلیان کراچی کو بار بار یہ مت بتائیں کہ کراچی کو کون اپنا سمجھتا ہے اور کون نہیں اگر کچھ ثابت ہی کرنا ہے تو چند ایسے کام ضرور کر گزریں،جن سے یہ یقین ہو سکے کہ کم از کم آپ تو کراچی کو اپنا سمجھتے ہیں اور اس شہر کی تعمیر و ترقی کیلئے انتظامی اپنے پن کا مظاہرہ بھی کرنا چاہتے ہیں۔
$$$123$$$
کون نہیں جانتا کہ کراچی نے اگر تحریک انصاف کے رہنماؤں کو ووٹ دیئے تھے تو صرف اس لئے کہ وہ پیپلز پارٹی اور ایم کیو ایم کی”کراچی کش“ سیاسی پالیسی سے بیزار آئے ہوئے تھے اور انہیں قومی امید تھی کہ عمران خان گزشتہ چالیس برسوں میں کراچی پر لگائے گئے سیاسی زخموں کا مداوا ضرور فرمائیں گے لیکن المیہ ملاحظہ ہو کہ اسد عمر پچھلے 2 برس سے مسلسل یہ”سیاسی راگ“تو ضرور الاپ رہے ہیں کہ سندھ حکومت کراچی کے ساتھ سیاسی و انتظامی زیادتی کی مرتکب ہو رہی ہے۔
$$$123$$$
شہر کراچی کو سیاسی و انتظامی طور پر چھوڑ دیا گیا ہے جو پیپلز پارٹی کے رحم و کرم پر ہی ہے یعنی پاکستان تحریک انصاف کے رہنما کراچی کے ساتھ ہونے والی ہر سیاسی و انتظامی زخم کا علاج فقط ”منہ زبانی“ کرنا چاہتے ہیں۔تحریک انصاف کے رہنماؤں نے جتنا زیادہ وقت کراچی بیانات دینے میں ضائع کیا ہے اگر اس سے آدھا وقت بھی وہ”سیاسی اخلاص“ کے ساتھ کراچی کے مسائل کرنے میں لگاتے تو اب تک شہر کے آدھے مسائل مکمل طور پر نہ سہی تو کم از کم جزوی طور پر تو ضرور حل ہی ہو جانے تھے،در حقیقت اہلیان کراچی کو اسد عمر سے کچھ زیادہ امیدیں وابستہ کرنی بھی نہیں چاہئے کیونکہ کراچی کونسا ان کا حلقہ انتخاب ہے۔
$$$123$$$
مقام افسوس تو یہ ہے کراچی جس کا حلقہ انتخاب ہے اسے بھی اس شہر کی بدحالی کی کوئی خاص فکر اور پرواہ نہیں ہے،جی ہاں!آپ درست سمجھے ہماری مراد صدر مملکت پاکستان عارف علوی سے ہے۔
$$$123$$$
یاد رہے کہ یہ تحریک انصاف کراچی کے وہی متحرک،ولولہ انگیز اور انقلابی رہنماء ہیں جن کا ایک زمانہ میں دعویٰ ہوا کرتا تھا کہ ”وہ تو سیاست میں آئے ہی فقط کراچی کے حالات کو بدلنے کے لئے ہیں“مگر صدر مملکت بننے کے بعد جس بے رخی اور تیز رفتاری سے انہوں نے خود کو بدل کر کراچی سے نگاہیں پھیری ہیں،ایسی”سیاسی اجنبیت“ کا مظاہرہ تو سابق صدر مملکت جناب ممنون حسین نے بھی نہیں کیا تھا اگر چاہتے تو عارف علوی بطور صدر مملکت اپنے شہر کراچی کی سیاسی و انتظامی بہتری کیلئے بہت کچھ کر سکتے تھے،لیکن انہیں بھی اسلام آباد کی”سیاسی فضا“ ایسی راس آئی کہ شاید اب انہیں یاد بھی نہ رہا ہو کہ وہ ایوان صدر میں جن بے خانماں لوگوں کے ووٹوں کے بل بوتے پر پہنچنے میں کامیاب ہوئے ہیں،وہ بد نصیب افراد کراچی میں کبھی بارش کے پانی میں ڈوبوئے جا رہے ہیں اور کبھی سیاسی تعصب کی چکی میں بے رحمی کے ساتھ پیسے جا رہے ہیں جبکہ ان کا سیاسی رہنما عارف علوی،صدر مملکت کا چولا پہن کر اسلام آباد میں سکھ چین کی بانسری بجا رہا ہے شاید کراچی کی سیاسی فضا ہی میں بد نصیبی کی آمیزش حد سے زیادہ ہوئی ہے،جب ہی تو اہلیان کراچی کو کبھی الطاف سے لطف و کرم نہیں ملتا،ممنون حسین سے ”سیاسی ممنونیت“نہیں ملتی،عارف علوی سے ”انتظامی معرفت“ دستیاب نہیں ہوتی اور مراد علی شاہ سے وابستہ کوئی”مراد“پوری نہیں ہو پاتی، یوں سمجھ لیجئے کہ کراچی سب کا ہے مگر کراچی کا کوئی والی وارث نہیں ہے۔
$$$123$$$
کراچی سب کے مسائل حل کرتا ہے لیکن کراچی کے مسائل کوئی حل نہیں کرنا چاہتا۔کراچی سب کے بارے میں سوچتا ہے مگر کراچی کے متعلق سوچنے کی کسی کے پاس بھی فرصت نہیں ہے۔کراچی شہر کے تمام نام نہاد”اپنے رہنما“ صرف اس وقت تک کراچی کے ساتھ”سیاسی اپنائیت“ کا اظہار کرتے ہیں جب تک کہ کراچی انہیں کسی بلند و بالاتر سیاسی و انتظامی مقام پر نہیں پہنچا دیتا پھر اس کے کراچی کے سارے اپنے”سپنے“ہو جاتے ہیں۔
$$$123$$$
یورپی گروپ ای یو ڈس انفولیب نے ”انڈین کرونیکلز“نامی رپورٹ میں بھارت کا بد نما چہرہ دنیا کے سامنے بے نقاب کر دیا ہے۔یورپی تنظیم کی تحقیق کے مطابق بھارتی نیٹ ورک 15 سال تک یورپی یونین اور اقوام متحدہ پر اثر انداز ہوتا رہا،جعلی خبروں،جعلی این جی اوز کے نیٹ ورک کو دہلی سے سری واستوا گروپ کنٹرول کرتا رہا۔
$$$123$$$
سری واستوا گروپ کا ہدف عالمی سطح پر پاکستان کو تنہا کرنا تھا،بھارتی نیٹ ورک 750 جعلی مقامی میڈیا اور 10 مشکوک و پراسرار این جی اوز چلاتا رہا،بھارتی نیٹ ورک پاکستان مخالف مقاصد کے لئے مردہ این جی اوز کو یو این میں استعمال کرتا رہا۔بھارتی نیٹ ورک نے یورپی یونین کا روپ بھی دھارا،جھوٹا و غلط مواد بڑھا چڑھا کر عالمی میڈیا تک پہنچایا جاتا رہا۔
$$$123$$$
رپورٹ میں بتایا گیا کہ انڈین نیٹ ورک نے یورپی پارلیمنٹ کے سابق صدر مارٹن شلز بارے بھی جھوٹ گھڑا،عالمی انسانی حقوق لوئیز سوہن کو بھی دوبارہ زندہ کرکے پیش کر دیا تھا،بھارتی نیٹ ورک نے لوئیز کی 2007ء میں یو این انسانی حقوق کونسل میں شرکت ظاہر کی جبکہ لوئیز سوہن کا 2006ء میں انتقال ہو گیا تھا۔
$$$123$$$
یہ بھی بتایا گیا کہ نیٹ ورک نے لوئیز کو 2011ء میں واشنگٹن میں ایک تقریب میں شریک ظاہر کیا،بھارتی نیٹ ورک نے کئی جعلی این جی اوز،تھنک ٹینکس بھی قائم کیے،ای یو ڈس انفولیب رپورٹ کے مطابق بھارتی نیٹ ورک یورپی پارلیمنٹ اور یو این کے سائیڈ ایونٹس منعقد کراتا،جبکہ 550 جعلی این جی اوز،میڈیا اور یورپی پارلیمنٹ کے غیر رسمی گروپ قائم کیے گئے تھے۔
$$$123$$$
گزشتہ برس نومبر میں اس ادارے نے بھارتی ڈس انفارمیشن نیٹ ورکس پر پہلی تحقیقی رپورٹ جاری کی تھی جس میں بتایا گیا تھا کہ بھارت کی جانب سے 65 سے زائد ممالک میں 265 سے زائد مقامی ویب سائٹس چلائی جا رہی ہیں۔دراصل بھارت نے پاکستان کی سالمیت کیخلاف پروپیگنڈہ وار شروع کر رکھی ہے۔ پلوامہ ڈرامہ،ارنب گوسوامی کا چیٹ گیٹ سکینڈل،اسلحہ کی ڈوڑ اور گلگت بلتستان کو ففتھ جنریشن وار کا ہدف بنایا گیا ہے۔
$$$123$$$
اس سلسلے میں تازہ ترین انکشاف،گلگت بلتستان کے نوجوان مہدی شاہ رضوی کے وطن مخالف بیانیے کیلئے استعمال ہونے کا اعتراف کرتے ہوئے بھارتی سازشوں کو بے نقاب کر دیا ہے۔
$$$123$$$
یوں کلبھوشن یادیو اور کراچی سے گرفتار ہونے والے جاسوسوں کے ساتھ ساتھ بھارت کے تمام مہرے بے نقاب ہو رہے ہیں۔قانون نافذ کرنے والے اداروں نے گزشتہ چند ماہ کے دوران کراچی سے بھارت کی خفیہ ایجنسی را کے لئے کام کرنے والوں کو بھی گرفتار کیا ہے۔
$$$123$$$
مہدی شاہ کا یہ کہنا کہ وہ اکیلا نہیں بلکہ بہت سے نوجوانوں کو مالی معاونت کے لالچ میں پاکستان اور افواج پاکستان کے خلاف استعمال کیا جاتا ہے۔اس سے بھی زیادہ حیران کن انکشاف یہ ہے کہ مہدی شاہ رضوی کو اقوام متحدہ کے ہیومن رائٹس سیشن کے دوران افواج پاکستان کے خلاف بولنے کے لئے سکرپٹ کا فراہم کیا جانا ہے۔مہدی شاہ رضوی نے یہ اعتراف بھی کیا کہ انٹرنیشنل فورمز،مافیاز کے اکسانے اور لالچ پر ہی ان کے والد حیدر شاہ رضوی نے بھی پاکستان مخالف بیانیہ اختیار کیا۔
$$$123$$$
مہدی شاہ کے مطابق اٹلی میں امجد مرزا نے گلگت بلتستان کو انڈیا کا حصہ قرار دیتے ہوئے اشتعال دلا کر پاکستان کے خلاف مظاہرے کرنے پر اکسایا۔صرف یہی نہیں بلکہ امجد ایوب مرزا نے پیسے دے کر یہ یقین بھی دلایا کہ انڈیا ہمارے ساتھ کھڑا ہے۔مجھے لالچ دے کر پاکستان کے خلاف یورپ(اٹلی)میں پاکستانی سفارتخانے کے باہر احتجاج پر مجبور کیا گیا۔اٹلی سے جاری شدہ اس احتجاج کی ویڈیوز میں فوج اور اداروں کے خلاف تمام سکرپٹ لکھ کر دیا گیا اور پھر اسے سوشل میڈیا پر وائرل بھی کیا گیا۔
$$$123$$$
ان تمام دنوں میں مجھے اقوام متحدہ میں نمائندگی کا لالچ دے کر کہا گیا کہ مناسب وقت پر بھارتی وزیراعظم نریندر مودی سے ملاقات کی یقین دہانی بھی کروائی گئی۔پاکستان کے خلاف آن لائن کانفرنسوں کا حصہ بھی بنتا رہا۔امجد ایوب مرزا،سجاد راجہ،شوکت کشمیری بھی بھارتی خفیہ ایجنسی را کے ایجنٹ ہیں اور بھارت کی طرف سے ملنے والے بھاری فنڈز پر گلگت بلتستان اور کشمیری قوم کو گمراہ کرکے پاکستان کے خلاف ورغلاتے ہیں۔
$$$123$$$
قدرتی حسن و جمال میں اپنی مثال آپ اور جنت کا ٹکڑا،تین ایٹمی ریاستوں کے درمیان واقع گلگت بلتستان دو پہاڑی سلسلوں ہمالیہ اور قراقرم کے دامن میں 9968 مربع میل پر محیط ہے جہاں دنیا کی دوسری بلند ترین چوٹی کے-ٹو اور دنیا کا عظیم ترین گلیشیر سیاچن،بیافو اور بلتر واقع ہیں۔گلگت بلتستان محل وقوع کے اعتبار سے تاریخی حیثیت کا حامل ہے۔بلتستان کے مشرق میں لداخ،مغرب میں گلگت اور جنوب میں جموں کشمیر واقع ہیں جبکہ شمالی سرحد چین کے صوبہ سنکیانگ سے ملتی ہے۔
$$$123$$$
نسلی اور لسانی اعتبار سے لداخ بھی اس ریجن کے حدود میں شامل ہیں۔بلتستان فارسی کا لفظ ہے۔اس خطے میں اسلام کی تبلیغ کے لئے ایرانی مبلغین کا بڑا عمل دخل رہا جس کے سبب اس پورے خطے میں بولی جانے والی زبانوں پر فارسی کی گہری چھاپ ہے اور یہ خطہ پاکستان کے مستقبل،سی پیک اور ملکی ترقی کا دارومدار میں اہم کردار ادا کرنے جا رہا ہے۔گلگت بلتستان کی عوام پُرامن،دلیر اور پاکستان سے محبت کرنے والی قوم ہے آج پوری دنیا کی نظریں گلگت بلتستان پر ہی مرکوز ہیں۔
$$$123$$$
یہ خطہ ملک کی ترقی کا ضامن ہونے کے ساتھ ساتھ ملک کی اہم اکائی بن چکا ہے۔ملکی و بین الاقوامی تناظر میں گلگت بلتستان کی عوامی خواہشات کو مد نظر رکھتے ہوئے تاریخی فیصلہ وقت کی ضرورت ہے کیونکہ گلگت بلتستان کو آئینی حقوق دیے جانے سے پاکستان کا موقف کمزور نہیں بلکہ زیادہ مضبوط ہو گا۔سوال یہ ہے کہ اسے مکمل انتظامی صوبے کا درجہ کیوں نہیں دیا جا رہا؟اس خطے کے ساتھ اس سے بڑی نا انصافی اور کیا ہو گی۔
$$$123$$$
؟پاکستان کی متنّنہ میں اسے نمائندگی حاصل نہیں ۔قومی مالیاتی کمیشن یعنی این ایف سی میں بھی شامل نہیں کیا گیا۔جس طرح فاٹا کو دونوں ایوانوں میں خصوصی نمائندگی دی گئی ہے اس طرح گلگت بلتستان کو بھی خصوصی نمائندگی دی جائے اور قومی اسمبلی میں 8 اور سینیٹ میں 6 نشستیں مختص کی جائیں تاکہ عوام کی مایوسی کو کم کیا جا سکے۔وفاق میں موثر نمائندگی نہ ہونے کی وجہ سے گلگت بلتستان اور وفاق میں بننے والی حکومتوں کے درمیان ہمیشہ سے ایک خلا رہا ہے اب یہ خلا تشویشناک حد تک بڑھ چکا ہے۔
$$$123$$$
اس وقت گلگت بلتستان عملاً صوبہ ہے مگر قانونی طور پر دیگر صوبوں کی طرح آئینی صوبہ نہیں ہے ۔اگر با اختیار صوبہ بن جائے تو سنٹر ایشیاء سے تجارت کو بہتر انداز میں منظم کیا جا سکتا ہے اس سے پاکستان زیادہ سے زیادہ فائدہ اٹھا سکتا ہے۔
$$$123$$$
ستم ظریفی یہ ہے کہ گلگت بلتستان کے لوگوں کو کرگل لداخ میں اپنے رشتے داروں سے ملنے کے لئے زیادہ طویل سفر کرنا پڑتا ہے۔
$$$123$$$
پاکستان اور گلگت بلتستان کے درمیان آمد ورفت کا واحد ذریعہ پی آئی اے اور ٹرانسپورٹ کی سہولت برائے نام ہے جبکہ برف باری میں اس علاقے کا رابطہ پورے پاکستان سے کٹ جاتا ہے۔ہر آنے والی حکومت کے سامنے یہ سوال اٹھایا جاتا ہے کہ کب تک علاقے کے عوام گومگو کی حالت میں بے بس زندگی گزارتے رہیں گے۔گلگت بلتستان میں کوئی بڑا ہسپتال نہیں،علاقے میں بجلی کی شدید کمی اور ناقص نظام ہے حالانکہ گلگت بلتستان میں ڈیم بنایا جا سکتا ہے اس سے اربوں روپے کی آمدن ہو سکتی ہے۔
$$$123$$$
گلگت بلتستان میں بڑی بڑی صنعتیں لگائی جا سکتی ہیں۔پورے پاکستان میں برقی پیداوار میں اضافہ ہو سکتا ہے اور ہزاروں بے روزگاروں کو روزگار مہیا ہو سکتا ہے۔امریکی میجر شینن بیمی کا کہنا ہے کہ ففتھ جنریشن وار کا سب سے بڑا عامل محرومی ہے۔اسی طرح ایک اور امریکی لیفٹیننٹ کرنل سٹینٹن لکھتے ہیں کہ ففتھ جنریشن جنگیں محرومی کے جزیروں میں لڑی جائیں گی۔
$$$123$$$
اس وقت امریکہ،انڈیا اور دیگر دشمن ممالک مل کر ففتھ جنریشن وار کے تحت پاکستان ریاست کو اندر سے کھوکھلا کرنے کے لئے پوری قوت کے ساتھ حملہ آور ہیں۔
$$$123$$$
بلوچستان،گلگت بلتستان،پختونخوا اور کراچی اس کے خصوصی نشانے پر ہیں۔یہاں کے عوام کی محرومیوں کو استعمال کرکے انہیں ریاست سے متنفر اور اس کے خلاف صف آرا کرنے کی سازشیں کی جا رہی ہیں۔
$$$123$$$
اسی طرح مذہب اور فقہ کی بنیاد پر بھی انتشار کو ہوا دی جا رہی ہے۔بے یقینی کی فضا پیدا کرکے پاکستانی معیشت تباہ کرنے پر کام ہو رہا ہے۔ففتھ جنریشن وار کی اصطلاح ڈیوڈ ایکس نے 2009ء میں امریکی میگزین وائرڈ پر اپنے ایک کالم میں دی،ففتھ جنریشن وار کی سادہ الفاظ میں تعریف یہ ہے کہ اس میں پوری قوم شریک ہوتی ہے،اس میں بیٹل یعنی ایک دوسرے کے سامنے لڑنے کی نوبت نہیں آتی،ففتھ جنریشن وار میں دشمن اپنے ہارڈ پاور کی بجائے سافٹ پاورز کو استعمال کرتا ہے،ففتھ جنریشن وار کے بنیادی ہتھیار جہاز،ٹینک اور میزائل نہیں بلکہ سفارت کاری،پراکسیز،ٹی وی،ریڈیو،اخبار،سوشل میڈیا،فلم اور معیشت ہیں۔
$$$123$$$
یہ زمین پر نہیں بلکہ ذہنوں میں لڑی جاتی ہے۔انسانوں کو نہیں بلکہ ان کے ذہنوں کو نشانہ بنایا جاتا ہے۔فوجیں بھیجنے کی بجائے زیر نشانہ ملک کے شہریوں کو اپنی ریاست اور فوج کے خلاف استعمال کیا جاتا ہے۔ففتھ جنریشن وار کے متعلق ایک کہاوت بہت مشہور ہے”یہ وہ جنگ ہے جسے جیتنے کے لئے ضروری ہے کہ اسے لڑا ہی نہ جائے“۔
$$$123$$$
آرمی چیف جنرل قمر جاوید باجوہ نے کہا کہ ففتھ جنریشن یا ہائبرڈ وار کی صورت میں ہم پر چیلنج مسلط کیا گیا ہے اس کا مقصد ملک اور افواج پاکستان کو بدنام کرکے انتشار پھیلانا ہے،ہم اس خطرے سے باخوبی آگاہ ہیں،اس جنگ کو جیتنے میں بھی ہم انشاء اللہ ضرور کامیاب ہوں گے۔
$$$123$$$
دشمن ہماری شناخت کو مٹانے کیلئے لگاتار سازشوں کا جال بنتے آئے ہیں لیکن الحمدللہ افواج پاکستان اور قوم نے جذبہ ایمانی سے سرشار ہو کر ،دشمنوں کی ہر چال کو ناکام بنایا۔وطن کی آزادی اور سلامتی ہمارا نصب العین ہے،اس مشعل کو ہمارے اعصاب نے اپنے خون سے جلائے رکھا ہے ،اور ہم بھی اسے روشن رکھنے کیلئے پر عزم ہیں،میرے بہادر سپاہیو پاک فوج جیسی دلیر اور بہادر سپاہ کی کمان کرنا میری لئے بہت بڑا عزاز ہے،ہمارا ہر افسر اور جوان پیشہ وارانہ صلاحیتوں،اعلیٰ نظم و ضبط اور ایثار کی بدولت ایسی فوج کی نمائندگی کرتا ہے جس کی صلاحیتوں کو دنیا نے بھی تسلیم کیا ہے۔
$$$123$$$
کرونا وائرس نے دنیا کی معیشتوں کو ہلا کر رکھ دیا۔دنیا میں سب سے زیادہ کرونا سے ہلاکتیں امریکہ میں ہوئیں۔امریکی معیشت بھی سب سے زیادہ اس عالمی وباء سے متاثر ہوئی مگر امریکہ کی چونکہ بہت مضبوط معیشت ہے اس لئے اسے زیادہ فرق نہیں پڑا جبکہ بھارت کی معیشت بری طرح لرز رہی ہے۔بھارت میں آج بھی کرونا وائرس کنٹرول میں ہے نہ معیشت سنبھل رہی ہے۔
$$$123$$$
بھارت میں روزانہ سینکڑوں ہلاکتیں ہو رہی ہیں اور ہزاروں لوگ اس مہلک مرض میں مبتلا ہو رہے ہیں۔دنیا میں سب سے زیادہ لوگ بھارت ہی میں خط غربت سے نیچے زندگی گزار رہے ہیں۔60 فیصد آبادی صحت کی بنیادی سہولتوں سے محروم ہے۔کروڑوں گھروں میں بجلی ناپید اور ٹوائلٹ جیسی سہولت تک میسر نہیں۔ان حالات میں بھی بھارتی حکمران جنگی جنون میں مبتلا ہیں۔
$$$123$$$
بھارت نے اپنے دفاعی بجٹ میں 19 فیصد اضافہ کر دیا ہے۔کھربوں روپے کے اضافی بجٹ سے بھارت لڑاکا جیٹ طیارے،ٹرانسپورٹ ایئر کرافٹس اور لڑاکا ہیلی کاپٹرز خریدنے کا پروگرام بنا رہا ہے۔اضافہ شدہ رقم سے بھارت زمین سے فضا میں مار کرنے والے میزائل بھی خریدے گا۔گزشتہ 15 سال میں یہ بھارتی بجٹ میں سب سے زیادہ اضافہ کیا گیا ہے۔بھارتی سکیورٹی اہلکاروں نے کسان مظاہرین کے نئی دہلی میں داخلے کو روکنے کی خاطر سکیورٹی بڑھا دی ہے۔
$$$123$$$
بھارت کا دفاعی بجٹ پاکستان کے مجموعی قومی بجٹ کے قریب قریب ہے جبکہ بھارت کی خطے میں پاکستان کے سوا کسی سے ایسی دشمنی نہیں جس کے ساتھ اسے نبرد آزما ہونا پڑے۔آج کل اس کی چین کے ساتھ اپنے توسیع پسندانہ عزائم کے باعث ٹھنی ہوئی ہے۔بھارت چین جنگ کا امکان نہیں ہے۔
$$$123$$$
میانمار میں حالات کبھی سازگار نہیں رہے کیونکہ روہنگیائی مسلمانوں پر کئی عشروں سے ڈھائے جانے والے مظالم جن کو تحریر کرتے وقت دل خون کے آنسو روتا ہے کسی سے ڈھکے چھپے نہیں۔مسلم ممالک کی فرقہ ورانہ بنیادوں پر تقسیم،اقوام متحدہ اور عالمی برادری کی چشم پوشی کے باعث برما میں خواتین کی عصمتیں محفوظ نہیں رہیں،چشم عالم نے بھارت کی طرح مساجد کو شہید کرکے اراضی پر قبضے کرنے اور مسلمانوں کو زندہ جلانے جیسے روح فرسا واقعات بھی دیکھے،خوراک کی عدم دستیابی کے باعث سمندر کے پانی سے پیاس بجھاتے بجھاتے اپنی زندگیوں کے چراغ گل کرنے والے روہنگیائی مسلمان مردہ انسانوں کا گوشت کھانے پر بھی مجبور ہوئے لہٰذا اب گزشتہ دنوں جمہوری حکومت کیخلاف فوجی بغاوت نے خوف و ہراس کا سماں پیدا کر رکھا ہے۔
$$$123$$$
50 برس سے زائد عرصہ تک برسراقتدار رہنے کے بعد لگ بھگ ایک دہائی قبل ملک سے طویل ترین جابرانہ آمریت کے خاتمہ کا اعلان کرتے ہوئے اقتدار ایک سویلین حکومت کے حوالے کرنے والی فوج کا ایک مرتبہ پھر سے مارشل لاء نافذ کرکے سیاسی حکمرانوں کو پابند سلاسل کرنا لمحہ فکریہ سے کم نہیں ہے۔
$$$123$$$
سول حکومت کیخلاف بغاوت کے لئے یہ وقت کیوں چنا گیا؟یہ ایک ایسا سوال ہے جو اب زبان زد عام ہے لیکن اس امر کو کوئی بھی نظر انداز نہیں کر سکتا کہ آئین میں تبدیلی اور انتخابی نتائج کی توثیق کے خوف نے فوج کو مارشل لاء پر مجبور کیا ہے،یہاں یہ بھی یاد رہے کہ جس وقت ملک میں مارشل لاء کا نفاذ کیا گیا اسی روز سوچی کی پارٹی کو اقتدار میں اپنی دوسری مدت کا آغاز کرنا تھا لیکن پس پردہ رہتے ہوئے فوج نے معاملات پر اپنی گرفت انتہائی مضبوط رکھی اور ایسا میانمار کے آئین کی وجہ سے ہی ممکن ہوا جس کے تحت پارلیمان اور ملک کی طاقتور ترین وزارتوں کا ایک چوتھائی حصہ فوج کو جاتا ہے۔
$$$123$$$
انتخابات میں یہ بھی دیکھا گیا کہ فوج کی حمایت یافتہ جماعت یونین سولیڈیریٹی اینڈ ڈیویلپمنٹ پارٹی(یو ایس ڈی پی)کچھ ووٹ جیتنے میں کامیاب ہوئی لیکن فوج اس کے باوجود حکومتی فیصلوں پر اثر انداز ہوتی رہی۔
$$$123$$$
2008ء کا آئین جو فوجی جنتا کی حکومت کے دوران تشکیل دیا گیا تھا اسی کی بدولت فوج کو داخلہ،دفاع اور سرحدی امور کی وزارت سمیت پارلیمان میں ایک چوتھائی سیٹیں ملتی ہیں جب تک یہی آئین رہے گا فوج کا اثر و رسوخ قائم رہے گا جس سے یہ بات واضح ہوتی ہے کہ ”این ایل ڈی“ کو آئین تبدیل کرنے کی کوشش پر یہ سزا دی گئی۔
$$$123$$$
آنگ سان سوچی اور دیگر سیاستدانوں کی گرفتاریوں نے ان دنوں کی درد ناک یاد پھر سے تازہ کر دی جن کے حوالے سے بہت سے لوگوں کو امید تھی کہ وہ ماضی کا حصہ بن چکے ہیں۔معزول رہنماء کے گھر کی تلاشی کے دوران 6 واکی ٹاکی ریڈیو ملنے پر غیر قانونی طور پر مواصلاتی آلات کی درآمد کے الزامات بھی عائد کئے گئے ہیں۔نیشنل لیگ فار ڈیمو کریسی نے انتخابات میں 80 فیصد سے زائد ووٹ حاصل کرکے ملکی اقتدار کی بھاگ ڈور سنبھال رکھی تھی یہاں یہ بات بھی قابل غور ہے کہ روہنگیائی مسلمانوں کے خلاف نسل کشی کے سنگین الزامات کے باوجود یہ پارٹی بہت زیادہ مقبول رہی۔
$$$123$$$
میانمار کا الیکشن کمیشن بھی کثیر جماعتی عام انتخابات میں ووٹر لسٹ میں موجود بڑی بے ضابطگیوں کو حل کرنے میں ناکام رہا ہے۔فوج کی حمایت یافتہ اپوزیشن نے انتخابات کے فوراً بعد ہی دھوکہ دہی کے الزامات لگانا شروع کر دئیے تھے لہٰذا انہی کو نئے قائم مقام صدر کی طرف سے جاری کردہ ایک دستخطی بیان میں دہرایا گیا اور ایسا شاید اس لئے کیا گیا تاکہ فوج کی جانب سے اعلان کردہ ایمرجنسی کے نفاذ کو جواز فراہم کیا جا سکے۔
$$$123$$$
امریکی صدر جوبائیڈن کا میانمار میں فوجی بغاوت کو جمہوریت اور قانون کی حکمرانی کی جانب گامزن ملک پر براہ راست حملہ قرار دینا اپنی جگہ اہمیت کا حامل ہے۔جمہوری نظام کو لپیٹنے کی وجہ سے پابندی سے متعلق امریکی قوانین کا نفاذ لازمی ہے اور یہ بھی بعید از امکان نہیں کہ حکام کی جانب سے اس پر غور کے بعد میانمار کے خلاف جو بھی ضروری ہو کارروائی کی جائے گی۔
$$$123$$$
امریکہ،برطانیہ،بھارت،آسٹریلیا،کینیڈا سمیت عالمی برادری میانمار میں مارشل لاء کی سخت الفاظ میں مذمت کر رہی ہے لیکن سوال یہ ہے کہ جمہوریت کے یہ نام نہاد علمبردار فلسطین، کشمیر،چیچنیا،بوسنیا،میانمار،عراق،شام،افغانستان اور دیگر ترقی پذیر ممالک میں انسانی حقوق کی پامالی اور بے گناہ افراد کے قتل عام پر خاموش تماشائی کیوں بنے ہوئے ہیں؟۔
$$$123$$$
بھارت کی شروع دن سے ہی کوشش رہی ہے کہ وہ میانمار سے اپنے تعلقات کو مضبوط کرے اس کی بڑی وجہ یہ ہے کہ میانمار،بنگلہ دیش اور بھوٹان کے زمینی راستے بھارت کے ان 7 صوبوں سے ملے ہوئے ہیں جہاں چین اگر سلی گوڑی کے علاقہ کو بھارت سے کاٹ کر اس پر قبضہ کر لے تو ان میں سے کئی صوبے اپنی آزادی کا اعلان کر دیں گے اور اگر ایسا ہوا تو پھر یہ مودی کی موت ہو گی لہٰذا صورتحال کو قابو میں رکھنے کے لئے ماضی میں بھارتی حکمرانوں نے میانمار کے متعدد دورے بھی کئے تھے۔
$$$123$$$
بھارت میں کاشتکاروں کے احتجاجی مظاہروں کے بعد لال قلعے پر خالصتان پرچم کا لہرایا جانا اور اب میانمار میں مارشل لاء کے نفاذ سے بھارتی حکومت مکمل طور پر گھر چکی ہے یہی بڑی وجہ ہے کہ امریکہ اور بھارت سمیت تمام بڑے ممالک جو چین کے خلاف ہیں وہ اس معاملے پر اب اکٹھے ہو چکے ہیں تاکہ برما میں اپنی مرضی کی حکومت قائم کروا کر مودی کے ہاتھ مزید مضبوط کئے جائیں۔
$$$123$$$
میانمار بہت جلد ایک بار پھر ”خارج شدہ ریاست“ بن سکتی ہے جس سے ملکی شہری بھی ناخوش ہیں کیونکہ مستقبل میں وہ فوج کے ساتھ آگے جانا نہیں چاہتے، وہ آنگ سان سوچی کو”آمریت“ کے خلاف ایک دیوار کے طور پر دیکھتے ہیں لیکن یہاں یہ بات ذہن نشین رکھنا ہو گی کہ اگر احتجاجی مظاہرے شروع ہوئے تو یہ ایک ایسے بحران میں تبدیل ہوں گے جس کا نتیجہ ماضی میں ہونے والی تباہی سے بھی بھیانک ہو گا۔
$$$123$$$
بدھ مت کے انتہاء پسندوں کے ہاتھوں اقلیتوں خاص طور پر مسلمانوں کی نسل کشی اور قتل عام کی داستان انسانی حقوق کے علمبرداروں کے لئے سوالیہ نشان بنی ہوئی ہے ۔اقوام متحدہ بھی میانمار کی سکیورٹی فورسز پر ماضی میں یہ الزامات عائد کر چکی ہے کہ وہ سنجیدہ نوعیت کی انسانی حقوق کی خلاف ورزیوں میں ملوث ہے جن میں گینگ ریپ،بچوں کا تشدد کے بعد قتل عام شامل ہیں لیکن افسوسناک المیہ یہ ہے کہ ان کی روک تھام کیلئے کبھی بھی کوئی ایک اقدام دیکھنے کو نہیں ملا۔
$$$123$$$
1947ء میں روہنگیا رہنماؤں نے حریت پسند تحریک شروع کی تھی تاکہ اراکان کو ایک مسلم ریاست بنا سکیں۔1962ء تک یہ تحریک کافی متحرک رہی لیکن فوج نے جنگی کارروائیاں کرتے ہوئے بڑی تعداد میں مسلمانوں کا قتل عام کیا۔1978ء میں ”آپریشن کنگ ڈریگون“ ہوا،اس دوران کافی تعداد ہجرت کرکے پاکستان بھی آئی۔ماضی کے ان سارے واقعات نے موجودہ حالیہ بحران کو جنم دیا ہے کہ جب ہزاروں روہنگیائی مسلمان عشروں سے جاری ظلم و ستم سے بچنے کے لئے دوسرے ممالک کی طرف ہجرت کو ترجیح دے رہے ہیں۔
$$$123$$$
برما میں بچوں،خواتین سمیت مسلمانوں کو جلی ہوئی نعشوں کے ڈھیر دور قدیم میں ہونے والی قتل و غارت گری کی یاد تازہ کر دیتے ہیں لیکن اس کے باوجود عالمی برادری مسلمانوں کی نسل کشی کا نوٹس نہیں لے رہی؟جو ایک سوالیہ نشان ہے۔مہاجر کیمپوں میں نقل و حرکت،تعلیم اور شادیوں پر سخت پابندیاں عائد ہیں،اسی طرح ان پر مختلف قسم کے ظالمانہ ٹیکس،زمین کی ضبطگی اور گھروں کو مسمار کرنے جیسے مظالم بھی ڈھائے جا رہے ہیں۔
$$$123$$$
1991-92ء میں بھی فوج اور پولیس کی طرف سے جبری مشقت اور معمولی بات پر قتل کرنا عام سی بات بن چکی تھی لہٰذا جان بچا کر قریبی ممالک کا رخ کرنے والے پناہ کے متلاشی بھی بدترین صورتحال کا شکار ہوئے کیونکہ بنگلہ دیش نے انہیں اپنا شہری تسلیم کرنے سے انکار کر دیا تھا اب بھی بنگلہ دیشی حکومت روہنگیائی مسلمانوں کو ملک بدر کرنے کی منصوبہ بندی میں مصروف ہے۔
$$$123$$$
میانمار کے سیاسی منظر نامے میں صرف فوج کی کٹھ پتلی سیاسی جماعتوں کا راج رہا ہے۔1988ء میں اقوام متحدہ سے ملازمت چھوڑ کر میانمار آکر سیاست میں حصہ لینے کا فیصلہ کرنے والی سوچی نے جو نئی جماعت”نیشنل لیگ فار ڈیمو کریسی“ بنائی تھی بظاہر اسے بھی فوج کے ایسے سابق افسران کی ہی پشت پناہی رہی جو حاضر سروس فوجی افسران سے شدید اختلافات رکھتے تھے۔
$$$123$$$
عوام میں طویل فوجی اقتدار کے خلاف اور جمہوریت کی حمایت میں اس نے کچھ اس طرح راہ ہموار کی کہ صرف 2 سال بعد ہی 1990 ء میں ہونے والے انتخابات میں این ایل ڈی میانمار فوج کی کٹھ پتلی جماعتوں کو شکست دیتے ہوئے نہ صرف کامیاب ہو گئی بلکہ 81 فیصد ووٹ حاصل کرکے آمریت پسندوں کے لئے ایک واضح خطرہ بن گئی۔اس بات میں کوئی دورائے نہیں ہیں کہ مادام سوکی کے تعلقات فوج سے ہمیشہ ہی دوستانہ رہے۔
$$$123$$$
2010ء جب ان کو نظر بندی سے رہا کرکے ملکی اقتدار سونپا گیا تھا تو یہ ایک عجیب حکومت تھی جسے کوئی بھی جمہوریت کا نام نہیں دے سکتا کیونکہ اسمبلی کی 25 فیصد نشستیں آئین کی رو سے فوج کے پاس تھیں۔مادام سوکی کو وزیراعظم کہنے کی بجائے ”سٹیٹ قونصلر“ بھی کہا جاتا رہا ہے اور آج بھی منظور نظر افراد کو نوازہ جا رہا ہے۔ملک کے ہر شعبے میں برما آرمی کی جڑیں بہت مضبوط ہیں اور اس کا عمل دخل کوئی ڈھکی چھپی بات نہیں یہی وجہ ہے کہ”نیشنل لیگ فار ڈیمو کریسی“(این ایل ڈی) کا تختہ آناً فاناً الٹا دیا گیا۔
$$$123$$$
ڈاکٹر سید محمد عظیم شاہ بُخاری
$$$123$$$
یہ قصہ شروع ہوتا ہے 1815 سے جب موجودہ یورپی ملک بیلجیئم میں واقع ''واٹرلو'' کے مقام پر نپولین بوناپارٹ کی قیادت میں لڑنے والی فرانسیسی افواج کو برطانوی افواج نے شکست دی اور وہ تتر بتر ہو گئیں۔ نپولین کو تو سینٹ ہیلینا میں قید کر دیا گیا لیکن اس کے بہت سے بہترین جنرل جن کے خون میں بہادری تھی، آرام سے نہ بیٹھے اور اپنے پیشے کو زندہ رکھنے کے لیئے مختلف خطوں میں پھیل گئے جن میں سے ایک جنرل فرانسس الارڈ بھی تھا۔
$$$123$$$
جنرل فرانسس الارڈ 1785 میں فرانس کے شہر سینٹ ٹروپز میں پیدا ہوا۔ یہ نپولین کے دور میں اٹلی اور اسپین کی جنگوں میں بھی لڑا۔ سیاسی جلاوطنی سے ڈر کہ یہ فرانس سے فارس (موجودہ ایران) جا پہنچا جہاں انہیں جنرل ونتورا کا ملا جو کود فرانس سے یہاں آیا تھا۔
$$$123$$$
یہاں فارسی سیکھنے کے ساتھ ساتھ دونوں جنرل شاہی دربار سے منسلک ہو گئے۔
$$$123$$$
لیکن برطانیہ نے شاہ فارس کو بھاری امداد کے بدلے فرانسیسی سپاہیوں کو گرفتار کرنے کا کہا تو یہ وہاں سے بھاگ نکلے۔ 1822 کے لگ بھگ یہ کابل پہنچے اور وہاں سے درہ خیبر پار کر کہ پشاور کے راستے پنجاب بھاگ نکلے اور مہاراجہ رنجیت سنگھ کے دربار میں پیش ہوئے۔
$$$123$$$
مہاراجہ پہلے پہل تو انہیں دیکھ کہ برطانوی جاسوس سمجھا اور اس نے انہیں دو تین ماہ سخت نگرانی میں رکھا۔
$$$123$$$
چونکہ رنجیت سنگھ کو برطانوی ایسٹ انڈیا کمپنی سے شدید خطرات لاحق تھے وہ اپنی افواج کو ان کے ہم پلہ کرنا چاہتا تھا، اسی ضمن میں ان جنرلوں کی طرف سے تسل کر لینے کے بعد رنجیت سنگھ نے انہیں اپنی افواجِ خاص کی یورپی طرز پر بہترین ٹریننگ کا کام سونپا۔
$$$123$$$
جنرل الارڈ کو گھڑسوار فوج جبکہ جنرل ونتورا کو پیدل فوج کا سربراہ بنایا گیا۔
$$$123$$$
اس فوج کی وردی بالکل نپولین کی فرانسیسی افواج کی طرز پر بنائی گئی تھی۔ بہترین لوگوں کو بھرتی کیا گیا اور فوج کے لیئے شاندار گھوڑوں کا بھی انتظام کیا گیا۔ خالصہ فوج کی اتنی بہترین ٹریننگ کی گئی کہ انڈیا کا برطانوی جنرل، ایڈورڈ بھی اسے ''ایشیاء کی بہترین لڑاکا فوج'' کہنے پہ مجبور ہو گیا۔ شاید اسی وجہ سے پنجاب وہ آخری خطہ تھا جو برطانیہ کے زیرِ تسلط آیا۔
$$$123$$$
الارڈ نے ہر طریقے سے مہاراجہ کا وفادار رہ کر پنجاب کی سرحدوں کی نگرانی کی پھر چاہے وہ 1825 میں پشاور اور ڈٰیرہ جات میں مسلم قبائل کو ہرانا ہو یا 1827 اور 30 میں سید احمد شہید بریلوی کے جہاد کو دبانا۔ یہ سب کچھ انہیں مہاراجہ کے اور قریب لے آیا۔
$$$123$$$
رنجیت سنگھ کے دور میں جنرل الارڈ کو تنخواہ کے ساتھ ساتھ مختلف جاگیریں بھی عطا کی گئیں۔
$$$123$$$
 جنرل الرڈ اور ونتورا نے لوئر مال پر بہترین قیام گاہیں بنوائیں اور اپنا صدر دفتر بھی وہیں بنایا۔ 1847 میں اسی دفتر پر انگریز افسر ہینری لارنس نے قبضہ کر لیا اور آج یہ پنجاب کے چیف سیکرٹری کا دفتر ہے جسے ہم سول سیکرٹریٹ کے نام سے جانتے ہیں۔ اس سیکرٹریٹ کی کئی عمارتیں فرانسیسیوں کی بنائی گئی ہیں۔
$$$123$$$
تاریخ بتاتی ہے کہ جنرل الارڈ نے مہاراجہ کی بھتیجی ''بانو'' سے شادی کی (مقبرے کے باہر لگی تختی کے مطابق الارڈ کی بیوی چمبہ کے شاہی خاندان کی شہزادی تھی) اور سیکرٹریٹ بلڈنگ کے باہر منتقل ہو گئے۔
$$$123$$$
یہی علاقہ آگے چل کرکنٹونمنٹ بنا اور پھر نیا کینٹ بننے کے بعد انارکلی کہلایا۔
$$$123$$$
اس جگہ جنرل الارڈ نے ایک بڑا باغ تعمیر کروایا جس کے بیچ میں اس کی رہائش گاہ بھی تھی۔ 1827 میں جنرل کی ایک بیٹی ''میری شارلوت'' کم عمری میں ہی مر گئی اور اس نے اسے وہیں باغ میں دفنانے کا فیصلہ کیا۔
$$$123$$$
تب سے اس جگہ کا نام مقامی زبانمیں ''کڑی آلا باغ'' رکھ دیا گیا جو پھر کُڑی باغ یا کہلایا ۔
$$$123$$$
1834 میں جنرل الارڈ لمبی چھٹی پر فرانس واپس گیا جہاں اسے ہاتھوں ہاتھ لیا گیا۔ فرانسیسی حکومت نے جنرل کی اہلیت کو دیکھتے ہوئے اسے پنجاب کی سکھ حکومت میں اپنا نمائندہ بنا کہ بھیجنے کا فیصلہ کیا اور 1836 میں جنرل اپنے خاندان کو فرانس چھوڑ کہ مہاراجہ کی خدمت میں پیش ہوا۔
$$$123$$$
مہاراجہ نے اسے جنرل ونتورا کی مدد کرنے قبائلی علاقوں میں بھیجا تاہم وہ وہاں جاتے ہی بیمار ہو گیا اور 1839 میں پشاور میں اس کا آخری وقت آن پہنچا۔ اس کے تابوت کو پشاور سے لاہور مکمل فوجی اعزاز سے لایا گیا اور راستے میں ہر بڑے شہر میں سلامی دی گئی۔
$$$123$$$
جنرل الارڈ کو اپنی بیٹی کے ساتھ کڑی باغ میں ہی دفن کیا گیا جہاں مہاراجہ نے ایک سکھ طرز تعمیر کا خوبصورت مقبرہ بنانے کا حکم دیا۔
$$$123$$$
یہ باغ پرانی انارکلی میں ایف بی آر کے دفتر کے پاس واقع ہے جہاں ایک زمانے میں کپورتھلہ ہاؤس ہوا کرتا تھا۔ ماضی میں کڑی باغ کے نام سے مشہور یہ جگہ اب صرف جنرل الارڈ اور اس کی بیٹی کا مقبرہ ہے۔
$$$123$$$
آج کڑی باغ انارکلی کی بلند و بالا عمارتوں کے ہجوم میں سہما اور سمٹا ہوا ایک چھوٹا سا گھاس کا قطعہ ہے جس کے وسط میں سرخ اینٹ کا ایک بڑا سا چبوترہ موجود ہے۔
$$$123$$$
اس چبوترے پر شرخ ایںٹ کا ہی ایک اور ایک ہشت پہلو چبوترہ ہے جس پر خوبصورت سفید گنبد والا مقبرہ بنا ہے۔ اس پر آٹھ چوکور درمیانے سائز کے مینار بھی ہیں۔
$$$123$$$
مقبرے کے اندر دو سنگ مرمر کی قبریں ہیں جن کے پیچھے دیوار کے بیچ ایک کُتبہ لگا ہوا ہے۔
$$$123$$$
اس پر فرانسیسی کے یہ الفاظ درج ہیں ؛
$$$123$$$
"Cette tombe a ete construite en 1827 sur l'ordre du chevalier general Allard sahib bahadur pour sa fille Marie Charlotte que dieu lui aporte sa benediction an paradis."
$$$123$$$
''یہ قبر 1827 میں جنرل الارڈ صاحب بہادر کے حکم پر اپنی بیٹی میری چارلوٹ کے لیئے بنائی گئی۔
$$$123$$$
خدا اسے جنت میں میں جگہ دے''۔
$$$123$$$
ہماری ازلی بے حسی کی بدولت یہ جگہ بھی ابتری کا شکار تھی لیکن فرانسیسی حکومت کی مہربانی اور فرانسیسی قونصل خانے کے فنڈز سے اس کی بحالی پائی تکمیل کو پہنچی اور یہ تاریخی جگہ آج ہمارے سامنے بہترین حالت میں موجود ہے۔
$$$123$$$
تحریر کے اختتام پہ میں محکمہ آثارِ قدیمہ پنجاب کے ڈائریکٹر مقصود احمد صاحب کا خصوصی شکریہ ادا کرنا چاہوں گا جن کی بدولت یہ مقبرہ دیکھنا نصیب ہوا۔
$$$123$$$
جس طرح راز کی بات کسی پر افشاء ہونے کے بعد راز نہیں رہتی بعینہ اسی طرح اگر ایک خفیہ رپورٹ کی مندرجات کسی بھی ذریعے سے دنیا بھر پر افشاء ہو جائیں تو ایسی دستاویز کے خفیہ ہونے پر اصرار کرنا بے وقوفی کے علاوہ کچھ نہیں کہا جا سکتا گزشتہ دنوں ایسی ہی ایک ”ابلاغی بے وقوفی“ امریکی ویب سائٹ ایکسیوس کی جانب سے اس وقت دیکھنے میں آئی،جب ویب سائٹ کی انتظامیہ نے دعویٰ کیا کہ ”ان کی باریک بین نگاہوں سے وائٹ ہاؤس انتظامیہ کی ایک ایسی خفیہ رپورٹ گزری ہے جس میں چین سے نمٹنے کے لئے بھارت کو چین کے سامنے کھڑا کرنے کے لئے ممکنہ عالمی حکمت عملیوں کا تفصیل سے تذکرہ کیا گیا ہے“۔
$$$123$$$
ویب سائٹ منتظمین کے مطابق یہ خفیہ رپورٹ 10 صفحات پر مشتمل ہے جسے 2018ء میں ٹرمپ انتظامیہ نے خصوصی طور پر تیار کیا تھا اور اس دستاویز میں اس امریکی پالیسی کا ذکر صراحت کے ساتھ موجود ہے کہ جس پر عمل پیرا ہو کر بھارت کو اگلے 3 برس میں چین کے خلاف سیاسی،معاشی،دفاعی اور عسکری محاذ پر کس طرح سے کھڑا کرنا ہے۔
$$$123$$$
یاد رہے کہ اب تک خفیہ کہلائی جانے والی مبینہ دستاویز کے بارے میں ایکسیوس ویب سائٹ کا دعویٰ مکمل طور پر درست تسلیم کر لیا جائے تو اس کا سادہ مطلب یہ ہوا کہ اگر امریکی دستاویز میں درج عالمی حکمت عملیوں پر درست معنوں عمل ہوا ہو تو پھر 2021ء ہی وہ سال بنتا ہے جس میں بھارت کو چین کے خلاف خم ٹھونک کر کھڑا ہو جانا چاہئے بظاہر 21 ویں ایک مستند امریکی تھنک ٹینک کی قابل بھروسہ ویب سائٹ ہے نیز جو خبر ویب سائٹ کے منتظمین نے پیش کی ہے اس طرح کی ملتی جلتی خبریں پہلے بھی عالمی ذرائع ابلاغ کی زینت بن چکی ہیں اس لئے یہ خبر اتنی بھی خفیہ نہیں ہے جتنی کہ اس کی بار بار گردان کی جا رہی ہے لیکن یہ خبر دنیا بھر میں زیادہ ہلچل کا باعث کچھ اس لئے بھی بنی ہوئی ہے کہ بھارت کو چین کے خلاف کھڑا کرنے کی خبر کے ساتھ پہلی بار وائٹ ہاؤس کو براہ راست منسلک کیا گیا ہے۔
$$$123$$$
عالمی ذرائع ابلاغ میں پورے شدومد کے ساتھ زیر بحث ہے کہ گزشتہ 3 برس میں اس خفیہ امریکی دستاویز پر کتنا عمل ہو چکا ہے؟یا بھارت چین کے خلاف کھڑا ہونے کی کس قدر طاقت ور حیثیت میں آچکا ہے؟لیکن ہمارے خیال میں اس طرح کے دیگر سوالات کے جوابات حاصل کرنے سے بہتر ہے کہ کیوں نہ پہلے یہ معلوم کر لیا جائے کہ آخر وائٹ ہاؤس کی خفیہ قرار دی جانے والی دستاویز الیکٹرانک میڈیا عالمی پرنٹ میڈیا پر افشاء ہونے کے بجائے ایک چھوٹی سی غیر معروف ویب سائٹ کے ہاتھ کس طرح لگ گئی؟،واضح رہے کہ وائٹ ہاؤس کی اس خفیہ رپورٹ پر کئی عالمی تجزیہ کاروں کو شدید تحفظات ہیں اور وہ امکان ظاہر کر رہے ہیں کہ ”چونکہ ایک ویب سائٹ سے منسلک افراد میں ”اہم خبر“ تلاش کرنے کی وہ صلاحیت نہیں ہوتی ،جو کہ ایک پیشہ ور صحافتی ادارے یا صحافی میں پائی جاتی ہے اس لئے کہیں ایسا تو نہیں ہے کہ یہ خفیہ دستاویز ٹرمپ انتظامیہ نے خود ہی ویب سائٹ کو فراہم کر دی ہو۔
$$$123$$$
تاکہ امریکہ میں جاری داخلی بحران میں انتظامی بحران کا تڑکا لگا کر نئے امریکی صدر جوبائیڈن کے لئے وائٹ ہاؤس میں مشکلات کھڑی کی جا سکیں کیونکہ اس خفیہ دستاویز کے منظر عام پر آنے چین نے جس طرح کے جارحانہ ردعمل کا اظہار کیا ہے یقینا اس سے جوبائیڈن کی نئی انتظامیہ کی سفارتی مشکلات میں اضافہ ہی ہوا ہے “جبکہ بعض ماہرین سیاسیات یہ بھی سوالات کر رہے ہیں کہ چین کے خلاف وائٹ ہاؤس میں تیار ہونے والی ایک اہم ترین دستاویز کے عالمی ذرائع ابلاغ پر نشر ہونے کے بعد مستقبل میں امریکہ کو فائدہ ہو گا؟یا چین کی ساکھ کو نقصان پہنچے گا؟یا پھر بھارت کو سفارتی محاذ پر شرمساری اور سبکی کا سامنا کرنا پڑے گا؟۔
$$$123$$$
دراصل ان تینوں سوالات کا ایک ہی جواب دیا جا سکتا ہے کہ اس خبر کی بے وقت اشاعت نے چین کے دیرینہ موقف کی مکمل طور پر تائید کر دی ہے کہ امریکہ،بھارت اور اپنے دیگر اتحادیوں کی مدد سے اس کی ملکی بقا اور سلامتی کے خلاف جارحانہ عزائم رکھتا ہے لہٰذا،اس خبر سے چین کو زبردست فائدہ ہی ہوا ہے جبکہ بھارت کے سفارتی حلقوں پر یہ خبر بجلی بن کر گری ہے کیونکہ بھارتی قیادت کے منافقانہ موقف کے برعکس یہ خبر ثابت کرتی ہے کہ بھارت مکمل جانبداری کے ساتھ ہر محاذ پر چین کی مخالفت کرنے کی کوشش کر رہا ہے پس!جیسی خبر،ویسا جواب کے مصداق چینی دفتر خارجہ کے ترجمان نے اپنا ردعمل دیتے ہوئے کہا ہے کہ ”چین کے ہاتھوں سفارتی محاذ پر پے درپے شکستوں کے باوجود بھی کچھ امریکی رہنماء چاہتے ہیں کہ وہ اپنی وراثت خفیہ دستاویزات کے ذریعے چھوڑ کر جائیں لیکن ان دستاویزات سے امریکہ کے برے ارادے ہی واضح ہو کر سامنے آتے ہیں اور معلوم ہوتا ہے کہ وہ ہمارے علاقے کے امن اور استحکام کو تباہ کرنا چاہتے ہیں یہ آمرانہ حکمت عملی ہے جسے ہم کسی بھی صورت کامیاب نہیں ہونے دیں گے جبکہ خفیہ دستاویز میں پیش کی گئی حکمت عملی سے سرد جنگ والی ذہنیت اور اپنے مخالف ممالک کو فوجی تصادم پر اکسانے والی بدنیتی کی عکاسی ہوتی ہے مگر ہم امریکہ اور اس کے تمام اتحادیوں پر واضح کرنا چاہتے ہیں کہ ان کی یہ حکمت عملی اب کی بار بری طرح سے ناکامی سے دو چار ہو گی۔
$$$123$$$
چین اپنے علاقے میں ہر خطرے سے نمٹنے کے لئے پوری طرح سے چوکس اور تیار ہے“۔چینی وزارت خارجہ کی طرف سے جاری ہونے والے واضح،بے باک اور جارحانہ ردعمل سے بخوبی اندازہ لگایا جا سکتا ہے کہ چین اپنی ریاستی سلامتی کے خلاف کھڑا ہونے والوں کے مقابل کس طرح کی مضبوط سفارتی حکمت عملی اور دفاعی تیاری رکھتا ہے،ویسے یہ خفیہ رپورٹ بھلے کتنی بھی مصدقہ یا غیر مصدقہ کیوں نہ ہو لیکن ایک بات طے ہے کہ امریکہ کی لاکھ خواہش اور کوشش کے باوجود بھی بھارت تین برسوں میں خفیہ دستاویز کے مندرجات کے مطابق حسب منشا نتائج دینے سے قاصر رہا ہے بلکہ کہنا تو یہ چاہئے کہ جس بھارت نے خطے میں چین کے خلاف خم ٹھونک کر میدان میں کھڑا ہونا تھا۔
$$$123$$$
بد قسمتی سے آج کل وہ ہی بھارت وادی لداخ میں چین کے سامنے لم لیٹ یعنی عسکری محاذ پر پوری طرح سے ملیا میٹ ہو چکا ہے۔ہمارا تو خیال ہے کہ وائٹ ہاؤس انتظامیہ نے بھارت قیادت کو دنیا بھر میں تماشا بنانے کے لئے جان بوجھ کر رپورٹ کو افشا کروایا ہے۔تاکہ بھارت کو احساس شرمندگی میں مبتلا کیا جا سکے کہ انہوں نے چین کے خلاف کھڑا ہونے کے لئے اسے کتنی معاشی و عسکری مدد بہم پہنچائی لیکن بھارتی قیادت پھر بھی چین کے خلاف امریکی توقعات پر پورا اترنے میں کامیاب نہ ہو سکی،حیران کن بات یہ ہے کہ ابھی تک امریکی وزارت خارجہ نے ایکسیوس ویب سائٹ کی جانب سے دی جانے والی خبر کی واشگاف الفاظ تردید نہیں کی ہے جبکہ بھارت بھی ابھی تک اس خبر کی تردید کرنے کے لئے مناسب سفارتی الفاظ کا ذخیرہ مجتمع نہیں کر سکا ہے بہرکیف اب بھارت کے لئے چین کے ساتھ جاری تصفیہ طلب تنازعات کا کوئی پرامن اور دیرپا حل نکال پانا مزید مشکل بھی ہو سکتا ہے کیونکہ وائٹ ہاؤس کی اس رپورٹ کے منظر عام آنے کے بعد چین بھی یقینا بھارت کو امریکہ ایما پر اپنے سامنے کھڑا ہونے کے ناقابل معافی جرم کی کوئی نہ کوئی سزا تو ضرور دینا ہی چاہے گا۔
$$$123$$$
چین کی جانب سے مستقبل قریب میں بھارت کو دی جانے والی سزا معاشی میدان میں ہو سکتی ہے اور عسکری میدان میں بھی اور اس سمت پیشرفت شروع بھی کر دی گئی ہے اور ایران کے اندر کثیر سرمایہ کاری کرکے بھارت کو چاہ بہار بندرگاہ سے بے دخل کرنا بھارت کے معاشی مفادات کو زک پہنچانے کی ایک کوشش ہی تو ہے جبکہ عسکری میدان میں چین پہلے ہی بھارت سے وادی گلوان کا ہزاروں کلو میٹر کا علاقہ اپنے قبضے میں لے چکا ہے علاوہ ازیں بھوٹان،نیپال اور سری لنکا کا اپنے سرحدی علاقوں میں بھارت کو آنکھیںدکھانا، چینی آشیرباد کے بغیر ممکن نہیں ہو سکتا تھا،یوں سمجھ لیجئے کہ جنوبی ایشیاء میں بھارت کی بڑھتی ہوئی سیاسی و سفارتی تنہائی کے سارے تانے بانے چین ہی بن رہا ہے۔
$$$123$$$
بلاشبہ تین سال قبل 2018ء میں ضرور بھارت کے بارے میں یہ موہوم سا گمان رکھا جا سکتا تھا کہ اسے چین کے خلاف کھڑا کیا جا سکتا ہے لیکن 2021ء میں بھارت کے بیرونی و داخلی بحرانوں کو دیکھتے ہوئے اتنی سی امید بھی نہیں رکھی جا سکتی کہ بھارت آنے والے ایام میں چین جیسی نئی عالمی طاقت کے خلاف گھٹنوں کے بل بھی کھڑا ہونے کی ہمت کر سکتا ہے ویسے بھی چین کو بخوبی ادراک ہے کہ اس کی عالمی بالادستی کے قیام کے لئے ازحد ضروری ہے کہ اس کے پڑوس میں بھارت جیسا بڑا ملک ایک مستقل معاشی و عسکری خطرہ کی صورت میں باقی نہ رہے اس لئے ہمیں یقین کامل ہے کہ بھارت کے ٹکڑے چین کی ہاتھوں ہی ہوں گے جبکہ پاکستان تو اس نیک کام میں فقط دامے،ورمے،سخنے معاونت فراہم کرے گا دراصل چین اپنے سپر پاور ہونے کا باقاعدہ اعلان اس وقت ہی کرے گا جس وقت اس کے پڑوس میں بھارت کے حصے بخرے ہو رہے ہوں گے۔
$$$123$$$
اسرائیلی فوج کے ترجمان نے دعویٰ کیا ہے کہ فلسطین کے علاقے غزہ کی پٹی سے ایک راکٹ داغا گیا جو‘ناحل عوز‘ کے مقام پر ایک کھلے میدان میں جاگرا۔اسرائیلی فوج کے ترجمان کے مطابق غزہ سے اسرائیل پر داغے گئے راکٹ کی شناخت کر لی گئی ہے۔راکٹ حملے کے بعد علاقے میں خطرے کے سائرن بجائے گئے تاہم یہ راکٹ ایک کھلے علاقے میں گرا ہے جس سے کوئی کوئی جانی نقصان نہیں ہوا۔
$$$123$$$
ادھر اسرائیلی اخبار’معاریو‘کے عسکری نامہ نگار تال لیورام نے اپنی رپورٹ میں بتایا ہے کہ غزہ کی پٹی سے داغا گیا ایک راکٹ غزہ کے قریب ایک یہودی کالونی میں گرا ہے تاہم اس موقعے پر کسی قسم کے خطرے کے سائرن نہیں بجائے گئے ۔ان کا کہنا ہے کہ راکٹ حملے سے کوئی جانی نقصان نہیں ہوا ہے۔
$$$123$$$
اقوام متحدہ کے سیکرٹری جنرل انتونیو گوتریس نے فلسطین کے مقبوضہ مغربی کنارے میں اسرائیلی حکومت کی طرف سے یہودی آباد کاروں کے لئے مزید 800 گھروں کی تعمیر کے اعلان پر تشویش کا اظہار کرتے ہوئے اسرائیل سے یہ تعمیرات روکنے کا مطالبہ کیا ہے۔
$$$123$$$
ایک بیان میں اقوام متحدہ کے سیکرٹری جنرل کے ترجمان نے کہا کہ انتونیو گوتریس نے 1967ء کے مقبوضہ فلسطینی علاقوں میں قائم کردہ یہودی کالونیوں میں نئی آباد کاری کی مذمت کرتے ہوئے انہیں غیر قانونی اور بین الاقوامی قوانین کی خلاف ورزی قرار دیا ہے۔گوتریس کا کہنا ہے کہ مقبوضہ عرب علاقوں میں یک طرفہ طور پر اسرائیلی آباد کاری فریقین کے درمیان امن بات چیت کے امکانات کے لئے خطرے کا باعث اور فلسطینی قوم کے حق خودارایت اور ان کے مستقبل کے لئے ہونے والی کوششوں کو تباہ کرنے کے مترادف ہے۔
$$$123$$$
یہودی بستیوں کی تعمیر اور توسیع کے نتیجے میں آزاد خود مختار فلسطینی مملکت کے قیام کی کوششوں کو نقصان پہنچا رہی ہے۔انہوں نے اسرائیل پر زور دیا کہ وہ فلسطین میں یہودی آباد کاری اور تعمیرات روکنے کے ساتھ ساتھ تنازع کے دو ریاستی حل،منصفانہ اور دیرپا امن کے قیام کے لئے اقدامات کریں۔ اسرائیلی وزیراعظم بنجمن نیتن یاہو نے فلسطینی علاقوں میں یہودی آباد کاروں کے لئے 800نئے گھروں کی تعمیر کی منظوری دی تھی اور یہ گھر غرب اردن کے مقبوضہ علاقوں میں قائم کردہ یہودی کالونیوں میں تعمیر کرنے کا فیصلہ کیا تھا۔
$$$123$$$
اسرائیلی حکومت کی جانب سے فلسطینی علاقوں میں یہودی آباد کاری کے نئے منصوبوں کے اعلان پر عالمی رد عمل جاری ہے۔
$$$123$$$
اٹلی کے بعد جرمنی نے بھی فلسطین کے مقبوضہ مغربی کنارے اور مشرقی بیت المقدس میں یہودی آباد کاری اور کالونیوں کے قیام کی مذمت کرتے ہوئے مزید آباد کاری فوری روکنے کا مطالبہ کیا ہے۔ جرمن وزارت خارجہ کی طرف سے جاری ایک بیان میں کہا گیا ہے کہ تل ابیب کی طرف سے غرب اردن کی یہودی کالونیوں میں توسیع کا اعلان ناقابل قبول ہے۔
$$$123$$$
بیان میں کہا گیا ہے کہ غرب اردن اور القدس میں یہودی کالونیوں میں توسیع بین الاقوامی قوانین کی کھلی خلاف ورزی اور سلامتی کونسل کی قرار دادوں کی نفی ہے۔جرمن حکومت نے فلسطین میں یہودی آباد کاری اور اسرائیل کے یک طرفہ اقدامات کو تنازع کے دو ریاستی حل کی کوششوں کو نقصان پہنچانے کے مترادف قرار دیا۔ جرمن حکومت نے اسرائیلی ریاست پر زور دیا ہے کہ وہ مشرقی بیت المقدس اور مغربی کنارے میں گھروں کی تعمیر کے تازہ پرمٹ منسوخ کرے۔
$$$123$$$
اسرائیلی حکومت نے فلسطین کے مقبوضہ مغربی کنارے کے علاقوں میں یہودی آباد کاروں کے لئے مزید 780 گھروں کی تعمیر کی منظوری دی تھی۔اٹلی کی حکومت نے فلسطینی علاقے غرب اردن میں یہودی کالونیوں میں توسیع کے اسرائیلی اعلان کی شدید مذمت کرتے ہوئے کالونیوں میں توسیع کو بین الاقوامی قوانین کی خلاف ورزی اور دو ریاستی حل کی کوششوں کو تباہ کرنے کے مترادف قرار دیا ہے۔
$$$123$$$
اطالوی وزارت خارجہ کی طرف سے جاری ایک بیان میں کہا گیا ہے کہ اسرائیل کا غرب اردن میں یہودی آباد کاروں کو بسانے کے لئے مزید 800 گھروں کی تعمیر کا اعلان باعث تشویش اور مشرق وسطیٰ میں پائیدار امن کے قیام اور دو ریاستی حل کی مساعی کو تباہ کرنے کے مترادف ہے۔بیان میں کہا گیا ہے کہ روم نے 17 نومبر 2020ء کو اسرائیل پر زور دیا تھا کہ وہ غرب اردن میں یہودی کالونیوں میں توسیع کے فیصلوں پر نظر ثانی کرے۔
$$$123$$$
آج ایک بار پھر ہم اپنا یہ مطالبہ دہراتے ہیں۔بیان میں کہا گیا ہے کہ اٹلی غرب اردن کے علاقے میں یہودی کالونیوں میں توسیع کو بین الاقوامی قوانین کی توہین اور عالمی اصولوں کی کھلی خلاف ورزی سمجھتا ہے ۔غرب اردن میں یہودی بستیوں کی تعمیر و توسیع بین الاقوامی اصولوں اور اقوام متحدہ کی مسلمہ قرار دادوں کی بھی نفی ہے۔بیان میں کہا گیا ہے کہ اٹلی اسرائیل پر فلسطین میں یک طرفہ اقدامات کی پر زور مخالفت کرتا ہے۔
$$$123$$$
ہم سمجھتے ہیں کہ غرب اردن کے علاقوں میں یہودی آبادیوں میں توسیع سے فریقین کے درمیان امن بات چیت کی بحالی کے لئے فضا سازگار ہونے کے بجائے مزید خراب ہو گی۔
$$$123$$$
اسرائیلی وزیراعظم بنجمن نیتن یاہو نے غرب اردن میں یہودی آباد کاروں کے لئے 800 گھروں کی تعمیر کی منظوری دی تھی۔فلسطین کے مہاجرین کے لئے اقوام متحدہ کی ریلیف اینڈ ورکس ایجنسی (یو این آر ڈبلیو اے)نے کہا ہے کہ اٹلی نے ایجنسی کے پروگراموں کی مدد کے لئے 6.8 ملین یورو(7.91 ملین ڈالر) کی امداد کا اعلان کیا ہے۔
$$$123$$$
یو این آر ڈبلیو اے نے اپنی ویب سائٹ پر شائع ایک بیان میں کہا کہ اطالوی حکومت نے ایجنسی کے اہم پروگراموں اور سروسز کے لئے 6.8 ملین یورو کا عطیہ کیا ہے جس میں تعلیم ،صحت کی دیکھ بحال، معاشی بہبود اور سماجی خدمات شامل ہیں۔بیان میں مقبوضہ بیت المقدس میں اطالوی قونصل جنرل جیو سیپ فیڈیلی کے حوالے سے کہا گیا ہے کہ یہ عطیہ فلسطینی مہاجرین کو تمام شعبوں میں بنیادی خدمات فراہم کرنے کے لئے یو این آر ڈبلیو اے کی مدد کے پختہ اطالوی عزم کی عکاسی کرتا ہے۔
$$$123$$$
فیڈیلی نے مزید کہا کہ ”یو این آر ڈبلیو اے“ خطے میں استحکام کا ایک حامل عنصر ہے۔جو پرانے اور جدید بحرانوں کا شکار ہے ۔جیسا کہ بیروت بندرگاہ پر حالیہ تباہ کن دھماکے کے دوران ظاہر ہوا ہے۔
$$$123$$$
’یو این آر ڈبلیو اے‘ میں ڈونر ریلیشنز کے سربراہ،مارک لاسوؤئی نے اٹلی کی مالی امداد کو فراخدلانہ عطیہ قرار دیا۔انہوں نے بروقت امداد کی فراہمی کے اعلان پر اطالوی حکومت کا خصوصی شکریہ ادا کیا۔
$$$123$$$
یو این آر ڈبلیو اے نے اطالوی حکومت کو ایجنسی کا ایک مضبوط حامی قرار دیا ہے اور کہا ہے کہ 2019 میں اٹلی نے ایجنسی کے لئے 13 ملین یورو سے زیادہ کی مالی امداد فراہم کی ہے۔اقوام متحدہ کی ریلیف اینڈ ورکس ایجنسی‘اونروا‘تقریباً 56 لاکھ فلسطینی پناہ گزینوں کی کفالت کرتی ہے ۔اس ایجنسی کے زیر اہتمام فلسطین کے اندر اور بیرون ملک لبنان،شام اور اردن میں کئی پناہ گزین کیمپ قائم ہیں۔
$$$123$$$
اسرائیلی حکومت نے مقبوضہ مغربی کنارے کے تاریخی شہر الخلیل میں واقع ایک تاریخی اسلامی قلعے کیعرب، فلسطینی اور اسلامی شناخت مٹا کر اسے یہودیت کی علامت میں تبدیل کرنے کا منصوبہ تیار کیا ہے۔صہیونی ریاست نے پرانے الخلیل شہر میں واقع ’باب الخلیل قلعے‘کی عمارت میں تبدیلیاں لانے کا ایک نیا منصوبہ تیار کیا ہے۔اس منصوبے کا مقصد تاریخی قلعے کی شناخت تبدیل کرنا اور اسے یہودیوں کی ایک یادگار کے طور پر پیش کرنے کی مذموم کوشش کرنا ہے۔
$$$123$$$
اسرائیلی محکمہ آثار قدیمہ نے قلعہ باب الخلیل کو تبدیل کرنے اور اسے یہودیوں کی یادگار بنانے کے لئے 40 ملین شیقل کی خطیر رقم مختص کی ہے۔فلسطینی مبصرین نے اسے صہیونی ریاست کی طرف سے القدس اور الخلیل کی تاریخ کی سب سے بڑی جعل سازی قرار دیا جا رہا ہے۔
$$$123$$$
قلعہ باب برج الخلیل پرانے بیت المقدس کے شمال مغرب میں پرانے شہر کے موجودہ داخلی دروازے پر واقع ہے۔
$$$123$$$
اسے قلعہ القدس ،قلعہ باب الخیل اور القلعہ کے نام بھی دیے جاتے ہیں۔یہ قلعہ تین میناروں پر مشتمل ہے اور یہ قلعہ کسی دور میں الخلیل شہر کے تحفظ کے لئے اہمیت کا حامل سمجھا جاتا تھا۔یہ قلعہ ممالیک بادشاہ ناصر محمد بن قلاوون نے تعمیر کیا۔اس کے بعد عثمانی دور خلافت میں اس کی مرمت کی گئی۔اس کے گرد دیوار کی تعمیر سلطان سلیمان اور القانونی کے دور میں تعمیر کی گئی۔
$$$123$$$
اس کے اندر ممالیک دور کی یادگار مسجد صیفی بھی تاریخی اہمیت کی حامل ہے ۔اسرائیلی وزیراعظم بنجمن نیتن یاہو امریکہ میں نومنتخب صدر جوبائیڈن کی حلف برداری سے قبل مقبوضہ مغربی کنارے میں نجی سطح پر یہودی آباد کاروں کی جانب سے قائم کردہ یہودی کالونیوں کو آئینی شکل دینے کی کوشش شروع کر دی گئی۔اسرائیل کی عبرانی نیوز ویب سائٹ ’واللا‘نے شائع ہونے والی ایک رپورٹ میں بتایا کہ نیتن یاہو امریکہ میں حکومت بدلنے سے قبل غرب اردن میں اندھا دھند طریقے سے قائم کی گئی یہودی کالونیوں کو سند جواز فراہم کرنے کی کوشش کر رہے ہیں۔
$$$123$$$
عبرانی ویب سائٹ کے مطابق نیتن یاہو غرب اردن کی پانچ ایسی بڑی یہودی کالونیوں عشھئیل،افیغیل،اونات،کیدم عربا اور مازو کی ڈرا گوٹ کو آئینی قرار دینے کے لئے سرگرم ہیں۔رپورٹ میں کہا گیا ہے کہ اسرائیلی حکومت کا سول ایڈ منسٹریشن نامی ادارہ آئندہ چند روز میں ان کالونیوں کو آئینی قرار دینے کی کوشش کرے گا اور اس کے لئے حکومت کی اعلیٰ سطح سے منظوری کی ضرورت نہیں ہو گی۔
$$$123$$$
’واللا‘ کے مطابق کابینہ کے انسداد کرونا سے متعلق خصوصی اجلاس سے دو گھنٹے قبل غرب اردن کی یہودی کالونیوں کو آئینی شکل دینے کے لئے کابینہ کے ارکان پر دباؤ ڈالا تاکہ وہ اس معاملے پر رائے شماری میں حصہ لیں۔لبنان کی حکومت نے اسرائیل کی طرف سے خود مختاری کی بار بار خلاف ورزیوں پر صہیونی ریاست سے احتجاج کیا ہے۔لبنان کی قائم مقام وزیر دفاع زینہ عکر نے لبنان میں اقوام متحدہ کی امن فوج یونیفیل کے کمانڈر جنرل اسٹیفانو ڈیل کول سے ملاقات میں اسرائیل کی جانب سے لبنان کی سرحدی خلاف ورزیوں اور بار بار لبنان کی فضائی حدود کی پامالی پر احتجاج کیا۔
$$$123$$$
وزیر دفاع زینہ عکر نے سرحد کے قریب سے اسرائیلی فوج کے ہاتھوں ایک چرواہے کی گرفتاری کی شدید مزمت کی اور اسے اسرائیل کی لبنان کی حدود میں گھسنے اور لبنانی خود مختاری کی خلاف ورزی قرار دیا۔انہوں نے یرغمال بنائے گئے لبنانی شہر حسن زہرہ کی فوری رہائی کا مطالبہ کیا۔زینہ عکر نے کہا کہ اسرائیلی ریاست ایک سوچے سمجھے منصوبے کے تحت لبنان کی فضائی ،بری اور بحری حدود کی خلاف ورزی کر رہی ہے۔
$$$123$$$
یہ خلاف ورزیاں اقوام متحدہ کی قرار داد 1701 کی کھلی خلاف ورزی ہیں۔فلسطین میں اسرائیلی ریاستی دہشت گردی کے خلاف فلسطینی شہریوں کی طرف سے مزاحمتی کوششیں بھی جاری ہیں۔
$$$123$$$
اسرائیلی جیل میں قید ایک فلسطینی شہری پر اسرار حالت میں جام شہادت نوش کر گیا۔شہید کے اہل خانہ اور انسانی حقوق کے کارکنوں نے فلسطینی کی دوران حراست موت کی ذمہ داری اسرائیل پر عائد کی ہے۔
$$$123$$$
مرکز اطلاعات فلسطین کے مطابق فلسطینی شہریوں نے قابض صہیونی فوج کے خلاف 56 مقامات پر مزاحمت کی۔مزاحمت کے دوران فلسطینیوں کی طرف سے قابض فوج کے خلاف سنگ باری،پٹرول بموں اور دیگر ذرائع اور وسائل کا استعمال کیا گیا ہے۔جمعہ کو فلسطین کے مختلف علاقوں میں 11 مقامات پر مزاحمت کی گئی۔بیت المقدس میں عیسویہ،الطوعر،الخلیل میں مسافریطا،دیر جریر،نعلین،بیت سیرا،رام اللہ میں کفر مالک،مشرقی اللبن ،نابلس میں بیت دجن،مغربی الراس اور قلقیلیہ میں کفر قدوم کے مقامات پر مزاحمتی واقعات پیش آئے۔
$$$123$$$
دوسری طرف اسرائیلی فوج نے فلسطینی مظاہرین کو منتشر کرنے کے لئے ان کے خلاف طاقت کا وحشیانہ استعمال کیا جس کے نتیجے میں متعدد فلسطینی زخمی ہو گئے۔قابض فوج نے فلسطینی شہریوں کو منتشر کرنے کے لئے ان پر آنسو گیس کی شیلنگ کی۔اسرائیلی فوج اور فلسطینی مظاہرین کے درمیان 11 مقامات پر تصادم ہوا۔چار مقامات پر فلسطینیوں اور اسرائیلی فوج کے درمیان جھڑپیں ہوئیں۔اس روز اسرائیل کی ریمون جیل میں قید 45 سالہ فلسطینی ماھر ذیب سعسع کی شہادت کا واقعہ بھی پیش آیا۔
$$$123$$$
ڈاکٹر سید محمد عظیم شاہ بُخاری
$$$123$$$
بھارت میں شرپسند ہندوؤں کی طرف سے بابری مسجد کی شہادت نے جہاں مسلمانوں کے جذبات کو مشتعل کیا وہیں پاکستان میں رہنے والے ہندوؤں پر بھی اس کا براہِ راست اثر پڑا اور ان کے مندروں کو بھی توڑ پھوڑ کا سامنا کرنا پڑا۔ مسلمانوں کے مشتعل جتھوں نے بہت سے مندروں کو گرا دیا جو انتہائی قابل مُذمت فعل ہے کہ ہمارا مذہب ہمیں یہ نہیں سکھاتا۔
$$$123$$$
دوسری جانب اگر انسانی رویئوں کا مشاہدہ کریں تو یہ چیز بھی واضح ہوتی ہے کہ غصے کی حالت میں آپ ہر وہ چیز کرتے ہیں جس پر آپ کا بس چلتا ہے۔ سرحد کے اُس پار کوئی مسجد شہید ہوتی ہے تو قہر اِس پار کے مندروں پر بھی ٹوٹتا ہے۔ 
$$$123$$$
تباہی کا سامنا کرنے والے مندروں میں سے ایک لاہور کا سیتلا دیوی مندر بھی تھا جو غالباً ان دنوں لاہور کا سب سے بڑا مندر تھا ۔
$$$123$$$
اِسے 1992 میں بابری مسجد کے بعد ہونے والے فسادات میں توڑ دیا گیا اور آج اس کا بس نام ہی باقی ہے۔
$$$123$$$
یہ مندر شاہ عالمی گیٹ سے لاہوری گیٹ کی طرف جاتے ہوئے سرکلر روڈ پر پاپڑی منڈی کے ساتھ واقع ہے۔ 
$$$123$$$
مائی شیتلا یا ماتا سیتلا(سنسکرت میں ٹھنڈا کرنے والی)، ہندوؤں کی وہ دیوی ہیں جو منگلا کے نام سے بھی جانی جاتی ہیں۔
$$$123$$$
یہ ٹھنڈک یا سُرور پہنچانے والی مانی جاتی ہیں۔ کہتے ہیں کہ جلدی بیماریوں کے علاج کی خاطران کی پوجا کی جاتی ہے۔ چونکہ چیچک کے مریض کو بھی سخت گرمی محسوس ہوتی ہے اس لیے اس دیوی کی پرستش کر کے مریض کی صحت اور ٹھنڈک کی دعا کی جاتی ہے۔
$$$123$$$
آج بھی ہمارے ہاں اکثر دیہاتوں میں کسی کو چیچک ہو جائے تو یہی بتایا جاتا ہے کہ اسے ماتا نکلی ہے۔
$$$123$$$
دو سال پہلے جب میں ایک دیہات کے سرکاری اسپتال میں میڈیکل آفیسر کے طور پر اپنے فرائض سرانجام دے رہا تھا تو اکثر خواتین جلدی بیماریوں والے بچوں کو لے کہ آتیں اور پوچھنے پر بتاتیں کہ اسے "ماتا'' نکل آٸی ہے اور اس وقت میں سوچتا رہ جاتا کہ دانے اور پھوڑوں کو کوئی کیسے ماتا کہہ سکتا ہے۔۔۔؟؟ 
$$$123$$$
 اِن کے ہاتھ میں ایک جھاڑو بھی دیکھا جا سکتا ہے اور یہ گدھے پر سوار رہتی ہیں۔
$$$123$$$
ہندوؤں کے ساتھ ساتھ بُدھ مت کے ماننے والے اور بھارت و بنگلہ دیش کے کچھ قبائل بھی ان کو مانتے ہیں۔ 
$$$123$$$
اب چلتے ہیں مندر کی طرف۔
$$$123$$$
لاہور کے سیتلا مندر کے بارے میں مٶرخ کنہیا لال اپنی کتاب تاریخِ لاہور میں لکھتے ہیں ؛
$$$123$$$
” یہ متبرک مکان شاہ عالمی اور لوہاری کے وسط میں شہر کے باہر واقع ہے جسے ”سیتھلا دیوی کا استھان“ کہتے ہیں۔
$$$123$$$
اگرچہ شب و روز مقتدان ہنود اس کی پرستش بہ کمال ارادت مندی سے کرتے ہیں مگر خاص پرستش اس حالت میں ہوتی ہے جب چیچک کی بیماری کا زور ہوتا ہے۔ یہ استھان ہندو مسلمان دونوں قوموں کا مرجع ہے۔ 
$$$123$$$
مندر سے بسمت گوشۂ لگنی، بہت سے مکانات وکوٹھریاں بنی ہوئی ہیں جس میں سادھو رہتے ہیں یا مہنت کے گائے‘ بیل‘ بھینس وغیرہ باندھے جاتے ہیں“۔
$$$123$$$
کراچی میں بھی کبھی ایک مندر مائی سیتلا کے نام سے موجود تھا۔ تقسیم کے بعد یہ مندر اپنی اصل شکل میں نہ رہے۔ لیکن ہندوستان میں مائی سیتلا کےکٸی مندر موجود ہیں۔ ہریانہ میں ایک گڑگاؤں کے نام سے ایک علاقہ موجود ہے اور یہاں پر ہونے والے ماٸی سیتلا کے میلے کو ہندوستان میں کنبھ کے میلے کے بعد دوسرا اہم ترین میلہ مانا جاتا ہے۔
$$$123$$$
مائی سیتلا کے حوالے سے ایک اہم بات یہ ہے کہ بے شمار ایسے مندر جو کہ کسی اور دیوی دیوتا کے نام سے منسوب تھے‘ وہاں پر بھی سیتلا تالاب ضرور ہوا کرتا تھا۔ جہاں پر لوگ جلدی بیماریوں کی شفاء کے لئے غسل کیا کرتے تھے۔ 
$$$123$$$
شیتلا مندر کے بارے میں بتایا جاتا ہے کہ یہ شہر کے بڑے اور قدیم مندروں میں سے تھا جسے 1909 میں ہندوؤں کی شیتلا دیوی کے نام پر بنایا گیا۔
$$$123$$$
وہاں موجود ایک پرانی تختی پر بھی یہی سال تحریر ہے۔ اس مندر میں شیتلا دیوی کی بہت بڑے پیمانے پر پوجا کی جاتی تھی خصوصاً ہر بدھ کے روز ایک بڑی پوجا کا اہتمام کیا جاتا۔ 
$$$123$$$
ہندوؤں کے مطابق مندر کے قریب موجود پانی کے تالاب میں جو کوئی ڈبکی لگاتا اس کی تمام جِلدی بیماریاں زائل ہو جاتیں۔
$$$123$$$
تقسیم سے پہلے دیوالی کے موقع پر یہاں ہندوؤں کے ساتھ ساتھ مسلم خواتین بھی اپنے بچوں کو لایا کرتی تھیں۔
$$$123$$$
تقسیم کے بعد مندرکی حدود میں میں بھارت سے نقل مکانی کر کہ آنے والے مسلم خاندان آباد ہو گئے لیکن مندر کا تکونی گنبد اور برجیاں قائم رہیں۔ یہاں قریب کہیں دو مندر اور بھی تھے جنہیں مکمل ختم کر دیا گیا لیکن اِس مندر کا کچھ حصہ بچ گیا جو بعد میں توڑ دیا گیا۔
$$$123$$$
قریب رہنے والے ایک پڑھے لکھے بزرگ (جن کی عمر بیاسی سال تھی) نے بتایا کہ حملے کہ وقت ہجوم اپنے ساتھ بھاری مشینیں بھی لایا تھا جس کے ذریعے مندر کو گرایا گیا اور ایک صاحب نے اوپر چڑھ کہ کلہاڑے سے توڑ پھوڑ کی۔ مندر کے قریب واقع تاریخی تالاب کو بند کر کہ وہاں پارک بنا دیا گیا۔
$$$123$$$
مرکزی سڑک سے ذرا پرے مندر کا مرکزی دروازہ اب بھی قائم ہے جسکی محراب سے یوں لگتا ہے جیسے کسی مقبرے کا دروازہ ہو۔
$$$123$$$
محراب کے اوپرایک چھجہ اور کچھ نقش و نگار اب بھی موجود ہیں۔ اندر جائیں تو ایک تنگ سی گلی میں دائیں ہاتھ ایک چھوٹی سی مسجد اور آگے مختلف دوکانیں اور چھوٹے چھوٹے گھر ملتے ہیں۔ یہاں ایک کے بعد ایک تین محرابیں (جنہیں مقامی لوگ آدھا چاند کہتے ہیں) موجود ہیں جو مختلف تعمیرات کے بعد کہیں آدھی رہ گئی ہیں اور کہیں نیچی ہو گئی ہیں۔ اُس بزرگ نے بتایا کہ یہ مندر کی وہ محرابیں ہیں جو جوں کی توں ابھی تک قائم ہیں۔
$$$123$$$
اس کے علاوہ اوپر کر کہ ایک پرانی تختی اب بھی دیکھی جا سکتی ہے جس پہ ہندی اور اردو میں ایک عبارت تحریر ہے۔ 
$$$123$$$
شری مہنت پرسرام گر سہ1909 
$$$123$$$
مندر کے قریب ایک گئو شالہ بھی موجود تھی جس میں اب فرنیچر کی دوکانیں بن گئی ہیں۔ مندر کی حدود میں چھوٹے چھوٹے گھر اور مختلف اشیاء بنانے والے کاریگروں کی دوکانیں آباد ہیں ۔
$$$123$$$
جا بجا کوڑا دکھائی دیتا ہے۔ ایک محلے دار نے مجھے تصاویر بناتے دیکھا تو اندر لے جا کر بچی کھچی دیواریں اور محرابیں دکھائیں جو یہ سوچ کہ کیمرے میں قید کر لیں کہ کل کو یہ بھی رہیں نہ رہیں۔۔۔۔
$$$123$$$
اس شخص نے بتایا کہ کوئی آٹھ دس سال پہلے بھارت سے ایک ہندو فیملی یہاں آئی تھی۔ انہوں نے باہر والی محراب پر احتراماً جوتے اتار دیئے اور اندر آ کہ ایک نقشہ کھولا۔
$$$123$$$
اس نقشے کے مطابق ماضی میں جس جگہ مائی شیتلا کی مورتی رکھی جاتی تھی وہاں اپنی پوجا کی اور مندر کی حالت دیکھ کر بہت روئے۔ 
$$$123$$$
لاہور کا شیتلا مندر اب ماضی کا حصہ بن چکا ہے لیکن یہ نام اب بھی اس جگہ کی پہچان ہے۔ بھارت سے وقتاً فوقتاً لوگ اسے دیکھنے آتے رہتے ہیں۔ 
$$$123$$$
ڈی جی آئی ایس پی آر کے پریس بریفنگ میں دیئے گئے اعداد و شمار کے مطابق قبائلی علاقوں کے 37 فیصد علاقوں پر حکومت کی رٹ محدود ہو گئی تھی جسے مکمل طور پر بحال کرایا جا چکا ہے اور پھر حکومت کیلئے ان علاقوں کو قومی دھارے میں لانے کی آسانی پیدا ہو گئی،بلاشبہ ڈی جی آئی ایس پی آر کی حالیہ پریس کانفرنس میں کئی اشارے پوشیدہ ہیں انہوں نے سیاسی،قومی و عالمی تناظر میں اور خطے کے مخدوش حالات کو زمینی حقائق و دلیلوں کے ساتھ پیش کیا اور فوج کے اوپر عائد گھٹیا الزامات و تنقید کا بہتر انداز میں جواب دیا،واضح رہے کہ پاک فوج اور قوم ایک دوسرے کی قوت ہیں۔
$$$123$$$
ملک دشمن عناصر عوام میں افواج کے خلاف نفرت کے بیج بونے کے لئے لغو پروپیگنڈے،فیک نیوز سے کام لیتے ہیں۔
$$$123$$$
پاک فوج کی کارکردگی کا جائزہ لیا جائے تو اس کی خدمات کا ایک خوبصورت نقشہ سامنے آتا ہے۔ایل او سی پر بھارت کو دندان شکن جواب دیا جاتا ہے اور دہشت گردی کا مقابلہ بھی جاری ہے،گزشتہ سال کرونا وبا نے بھی پاکستان کو اپنی لپیٹ میں لے لیا‘ٹڈی دل کا حملہ بھی انہی دنوں ہوا‘پاک فوج کو اپنی پیشہ ورانہ ذمہ داریوں کے ساتھ ساتھ ان معاملات سے نمٹنے کی بھی ذمہ داری سونپی گئی۔
$$$123$$$
ان میں بھی پاک فوج سرخرد ہوئی ہے۔
$$$123$$$
مغربی سرحد پر قبائلی اضلاع میں امن بحال کرنے کے ساتھ وہاں سماجی اور معاشی منصوبے پاک فوج کے تعاون سے جاری کئے گئے۔ڈس انفولیب نے بھارت کی سازشوں کا پردہ چاک کرکے رکھ دیا۔پاک فوج کے ترجمان میجر جنرل بابر افتخار نے ایک پریس کانفرنس میں دو ٹوک الفاظ میں واضح کر دیا کہ فوج کا سیاست سے کوئی تعلق نہیں اور نہ ہی کسی سے بیک دوڑ رابطے ہیں،اس لئے فوج کو سیاست دان ذاتی عناد و بغض میں نہ گھسیٹیں،اس میں کوئی دورائے نہیں کہ ڈائریکٹر جنرل آئی ایس پی آر جنرل بابر افتخار نہایت نفیس اور اعلیٰ صفات کے حامل ہیں اور انہوں نے مشرقی و اسلامی روایات کی پاسداری کا لحاظ رکھتے ہوئے مولانا فضل الرحمن کو چائے کی دعوت دی بے شک یہ بات کرکے انہوں نے اچھے میزبان کا حق ادا کرنے کے ساتھ ساتھ فوجی ترجمان نے صائب مشورہ دیتے ہوئے یہ بھی فرما دیا کہ راولپنڈی کی طرف آنے کا کوئی جواز بنتا نہیں ہے حالانکہ ماضی میں بھی جمہوریت سے بے بہرہ مفاد پرست حکمران ٹولہ اقتدار کے لئے فوج جیسے اہم ادارے کا ناجائز استعمال کرتا رہا،یہ کوئی پہلی بار نہیں کہ جب پاک فوج جیسے عظیم ادارے کو متعدد سیاسی جماعتوں کی طرف سے تنقید و الزامات کا سامنا کرنا پڑ رہا ہے مگر موجودہ حکومت کے خلاف اپوزیشن اتحاد نے اسے سیاسی بیانیے کے طور پر اپنا لیا ہے جبکہ فوج کے ترجمان کا سیاست میں مداخلت نہ کرنے کا بیان اپوزیشن کے لئے اطمینان کا باعث ہونا چاہئے۔
$$$123$$$
پاک فوج ریاست اور حکومت کے ماتحت ادارہ ہی‘وہ حکومت کسی بھی پارٹی کی ہو‘آئین اور قانون کے مطابق دیئے گئے احکامات کی بجا آوری اس کے فرائض میں شامل ہے۔ پاکستانی عوام اپنی فوج سے محبت کرتے ہیں اس لئے وہ ان پروپیگنڈوں سے متاثر نہیں ہوتے، بات سرحدوں کی حفاظت کی ہو یا اندرون ملک دہشت گردی کے معاملات کی،پاک فوج ہمیشہ قوم کی امیدوں و امنگوں پر پوری اترتی ہے۔
$$$123$$$
دہشت گردوں کی سرکوبی کے لئے آپریشن رد الفساد سے لے کر آپریشن ضرب عضب تک میں بلوچستان سے لے کر ایل او سی پر روزانہ ہمارے جری و بہادر فوجی جوان مادر وطن کے لئے جانیں قربان کر رہے ہیں۔ملک میں امن و امان کی بحالی و استحکام کے لئے پاک فوج کا کردار لازوال ہے۔
$$$123$$$
پاک افواج سمیت دیگر قومی اداروں سے ٹکراؤ نقصان دہ ثابت ہو سکتا ہے،درپیش چیلنجز پاک فوج کے ساتھ اٹوٹ یکجہتی کے متقاضی ہیں، ادھر براڈ شیٹ کے انکشافات نے نیا پینڈورا باکس کھول دیا ہے،تاہم موجودہ حالات کا بغور جائزہ لیا جائے تو یہ سمجھنا مشکل نہیں کہ باقاعدہ ایک سازش کے تحت افواج پاکستان سمیت دیگر قومی و سلامتی کے اداروں کو تنقید کا نشانہ بنایا جا رہا ہے۔
$$$123$$$
ہمارے لئے صرف پاکستان مقدم ہے۔وقت کا تقاضہ بھی یہی ہے کہ اپوزیشن و حکومت دونوں کو افہام و تفہیم سے تمام معاملات کو حل کرنا چاہئے کہ ہمارا دشمن بھارت مسلسل پاکستان کو کمزور،غیر مستحکم کرنے کی تاک میں ہے۔ہندوستان مقبوضہ کشمیر کی جنگ کے لئے پوری طرح تیار ہے اور ہم ہیں کہ آپسی خلفشار، رنجشوں،الجھنوں میں پھنسے ہوئے ہیں۔اس وقت مسالکی و فروعی اختلافات کو ہوا دیکروطن عزیز کے امن کو برباد کرنے پر آمادہ بالخصوص بیرونی قوتیں کار فرما ہیں اگر اس دوران کوئی ایسا واقعہ رونما ہو گیا،کہیں کسی نے دھرنا دے دیا اور اگر ان کے خلاف کریک ڈاؤن کیا گیا تو اس کے سنگین نتائج بھگتنا پڑیں گے۔
$$$123$$$
جنرل بابر افتخار نے کہا کہ بھارت نہیں چاہتا کہ پاکستان پر امن اور ترقی کی راہ پر گامزن ہو۔ایل او سی پر بھارتی اشتعال انگزیاں جاری ہیں، اس وقت پاکستان میں کوئی بھی منظم دہشت گرد تنظیم موجود نہیں ہے۔2014ء میں کراچی کرائم انڈیکس میں چھٹے نمبر پر تھا اب 103 نمبر پر ہے۔آپریشن ضرب عضب اور نیشنل ایکشن پلان پر موٴثر عملدرآمد ہونے سے دہشت گردی کے واقعات میں 36 فیصد ریکارڈ کی کمی ہوئی، 2 ہزار 683 کلو میٹر پاک افغان بارڈر پر باڑ لگانے کا 83 فیصد کام مکمل کیا جا چکا ہے۔
$$$123$$$
پاک ایران بارڈر مینجمنٹ کی وجہ سے ملک کو ریونیو میں 33 فیصد اضافہ ہو بلاشبہ موجودہ صورتحال اس بات کی تقاضا کرتی ہے کہ مشرقی سرحد کے ساتھ ساتھ شمالی مغربی بارڈر کو بھی محفوظ بنایا جائے اور اب سرحد پر باڑ دشمن کو ایک آنکھ نہیں بھاتی اس لئے اس نے پاکستان اور اس کے قومی سلامتی کے اداروں بالخصوص پاک فوج کے خلاف اپنی مذموم مہم کو تیز کر دیا ہے۔
$$$123$$$
استعماری طاقتوں کا اصل ہدف ایٹمی صلاحیت ہے جس کے لئے ہنود یہود گٹھ جوڑ مسلسل سرگرم ہے۔سانحہ مچھ میں بھی بھارتی خفیہ ایجنسی ”را“ملوث ہے۔خطے میں بھارت داعش گٹھ جوڑ کسی بڑے طوفان کا پیش خیمہ ثابت ہو سکتا ہے۔کوئی دن نہیں گزرتا کہ بھارتی فوج آزاد کشمیر کی شہری آبادی کو گولہ باری و فائرنگ کا نشانہ نہ بناتی ہو جس کا بین ثبوت 2020ء میں کنٹرول لائن کی خلاف ورزی کے 3000 سے زائد واقعات ہیں۔اقوام متحدہ کے امن مشن پر حملہ سے بھارتی ہٹ دھرمی کھل کر سامنے آگئی ہے۔
$$$123$$$
دنیا اس وقت وبائی بیماری کے پھیلاؤ کے دور سے گزر رہی ہے جہاں 20 لاکھ لوگ اس وبائی مرض کے باعث اپنی جان سے ہاتھ دھو بیٹھے ہیں۔ اس معاملے کا بدترین پہلو یہ ہے کہ کوئی نہیں جانتا کہ ابھی مزید کتنی جانوں کی قربانی دی جانی ہے ۔اس وبا نے دنیا کو بدل کر رکھ دیا ہے۔ دنیا بھر کے ممالک میں لاک ڈاون لگا دیا گیا۔ لوگ اپنے پیاروں کے جنازے اٹھا رہے ہیں اور خود بھی موت کے خظرے سے دوچار ہیں۔
$$$123$$$
اس کوویڈ 19 کی وبا کے دوران بہت سارے سبق ہم نے سیکھے مگر ان میں سب سے اہم سبق جو ہم نے سیکھا وہ ای ہیلتھ کئیر کی اہمیت کا تھا
$$$123$$$
اگر ہم پاکستان کی بات کرتے ہیں تو اس حوالے سے ہمیں شرمناک صورتحال کا سامنا ہے دنیا کے 194 ممالک میں سے پاکستان صحت کی صورتحال کے حوالے سے 154 نمبر پر ہے۔ جہاں ہر سال دس لاکھ افراد صرف اس لیۓ ہلاک ہو جاتے ہیں کہ ان کی پہنچ صحیح ڈاکٹر تک نہیں ہو سکتی جب کہ اسی دوران ملک بھر میں چھ لاکھ جعلی عطائی ڈاکٹر مریضوں کی صحت سے کھیل رہے ہیں ۔
$$$123$$$
صحت کے حوالے سے دنیا بھر کے ممالک کے مقابلے میں پاکستان سہولیات اور کوالٹی کے حساب سے بہت پیچھے ہے۔ اس کا سب سے بڑا سبب یہ ہے کہ ہماری حکومتوں نےکبھی بھی صحت کے شعبے میں وہ اقدامات نہیں کیۓ جو ان کو کرنے چاہیے تھے اور اسی وجہ سے ہم لوگ ٹیکنالوجی اور ای ہیلتھ کئیر کے شعبے میں بہت پیچھے رہ گۓ ہیں جب کہ دنیا ای ہیلتھ کئیر کے شعبے میں تیزی سے کام کر رہی ہے تاکہ مریضوں کا علاج تیزی سے درست انداز میں کیا جا سکے اور صحت کی سہولت ہر انسان کے دسترس میں اس کی گنجائش کے مطابق فراہم کی جا سکے جب کہ بدقسمتی سے پاکستانی اب تک پتھروں کے دور میں جی رہے ہیں مگر اب بھی پانی سر سے نہیں گزرا ہے اور ایسے اقدامات کیۓ جا سکتے ہیں جس سے صحت کے شعبے میں بڑی تبدیلیاں لائی جا سکیں۔
$$$123$$$
ای ہیلتھ کئیر کا شعبہ اس کرونا وبا کے دنوں میں روشنی کی کرن کی صورت میں سامنے آیا ہے جس کا فائدہ نہ صرف ڈاکٹروں کو ہے بلکہ اس سے مریض بھی گھر بیٹھے اپنے وقت اور پیسے کی بچت کرتے ہوۓ فائدہ اٹھا سکتے ہیں اور پاکستان کے بربادی سے دوچار صحت کے نظام کو سنبھالا دے سکتے ہیں ۔ اس کے ذریعے نہ صرف گھر بیٹھے ڈاکٹروں سے فوری رجوع کیا جا سکتا ہے بلکہ اس سے پیسے اور وقت دونوں کی بچت بھی ہو سکتی ہے۔
$$$123$$$
اس حوالے سے اس وقت پاکستان میں کئی ڈیجیٹل ای ہیلتھ کئیر کے ادارے کام کر رہے ہیں جو کہ مریضوں کو آن لائن اپائنٹمنٹ ، ویڈیو کنسلٹیشن ، آن لائن ادویات کی ترسیل جیسی اہم سہولیات فراہم کر رہے ہیں جس سے مریضوں کو گھر بیٹھے بہترین سہولیات مہیا کی جا رہی ہیں۔
$$$123$$$
ڈیجیٹل ہیلتھ کئیر سہولیات فراہم کرنے والے اداروں میں 
$$$123$$$
سر فہرست اور بانی ادارہ ہے جو کوویڈ 19 کے اس دور میں
$$$123$$$
پہلی صفوں میں موجود ہے اور عوام کو صحت کی بہترین ترین سہولیات فراہم کر رہا ہے اور ہزاروں لوگوں کو سیکڑوں کوالیفائڈ آن لائن ڈاکٹرز کے ذریعے صحت کی بہترین ترین سہولیات فراہم کر رہا ہے ۔
$$$123$$$
ایسے وقت میں جب کہ ہسپتالوں میں جا کر معائنہ کروانا کوويڈ 19 کے خطرے میں کئی گنا اضافے کا باعث ہوسکتا ہے۔ لوگ آن لائن سہولیات سے فائدہ اٹھا کر کوالیفائڈ ڈاکٹروں سے مشورہ کر سکتے ہیں اس سہولت کا سب سے اہم پہلو یہ ہے کہ یہاں موجود ڈاکٹر بہترین کوالیفائڈ اور تجربہ کار ہیں کیوں کہ جعلی عطائی ڈاکٹر ان حالات میں جان لیوا بھی ثابت ہو سکتے ہیں۔
$$$123$$$
اس صورت میں اپنی موبائل ایپلی کیشن کے ذریعے مستند ڈاکٹر سے گھر بیٹھے رجوع کرنا ایک ایسی سہولت ہے جو آپ کو ایک بڑے خطرے سے بچا سکتی ہے۔
$$$123$$$
عام طور پر پاکستان میں ہم ہر کام کے نہ ہونے کا الزام حکومت پر لگا دینے کے عادی ہو چکے ہیں مگر ای ہیلتھ کئیر کو اپنانا ہمارے اپنے ہاتھ میں ہے ٹیکنالوجی کو سیکھ کر اور اس کو استعمال کر کے ہم اپنی حالت خود بہتر بنا سکتے ہیں۔ ہمارا ملک جس کی آبادی 63 فی صد نوجوانوں پر مشتمل ہے وہ آئی ٹی کے شعبے میں تیزی سے ترقی کر رہے ہیں تو پھر ایسی صورتحال میں ای ہیلتھ کئیر کو اپنا کر نہ صرف ملک کی صحت کی صورتحال کو بہتر بنایا جا سکتا ہے بلکہ کرونا کے خطرے کا بھی سامنا بہتر انداز میں کیا جا سکتاہے۔
$$$123$$$
بھارت پر بی جے پی کے برسراقتدار آنے کے بعد سے بھارت میں مسلم حکمرانوں کے ناموں پر بسائے گئے شہروں،قصبوں و دیگر تاریخی مقامات کے مسلم ناموں کو بھی ہندو توا رنگ میں رنگنے کا مذموم سلسلہ جاری ہے۔وقفہ وقفہ سے ہندو فرقہ پرست قوتوں کی جانب سے اس مسئلہ کو چھیر دیا جاتا ہے ان دنوں بھارتی ریاست مہاراشٹر کے تاریخی شہر اورنگ آباد کا نام تبدیل کرنے کی سیاست عروج پر ہے۔
$$$123$$$
تاریخی شہر کے نام تبدیلی کے مسلمان و مسلم تنظیموں سے مخالفت کے باوجود ریاست کے وزیر اعلیٰ شیوسینا لیڈر ادھو ٹھاکرے کے دفتر کی جانب سے جاری کردہ سرکاری دستاویز میں اورنگ زیب کو”سمبھاجی راؤ“لکھا گیا۔شیوسینا پہلے ہی”اورنگ آباد“نام کے سخت خلاف ہے۔
$$$123$$$
دراصل شیوسینا ابتداء سے ہی مذکورہ نام کی تبدیلی کی کوششوں میں مصروف ہے۔یہ معاملہ سپریم کورٹ تک بھی جا پہنچا تھا اور فرقہ پرست قوتوں کو مایوسی کا سامنا کرنا پڑا تھا۔
$$$123$$$
اورنگ آباد دکن کے تاریخی شہروں میں سے ایک اور بھارت کے صوبہ مہاراشٹر میں واقع ہے۔یہ شہر اپنی ادبی و تہذیبی روایتوں کے لئے مشہور ہے۔چونکہ اورنگ آباد مغلیہ سلطنت کا ایک مرکزی شہر تھا اس لئے یہاں دہلی سے افسران،فوج،پولیس اور سرکاری ملازمین کا آنا جانا لگا رہتا چنانچہ اس بنا پر اسے دکن کی دلی بھی کہا جاتا تھا۔
$$$123$$$
اورنگ آباد ایک شہر نہیں بلکہ برصغیر کی تاریخ اس میں پوشیدہ ہے اسے مغل شہنشاہ اورنگزیب عالمگیر کی بدولت ایک منفرد شناخت ملی۔
$$$123$$$
مذکورہ شہر کو تاریخی مقامات و عمارات دولت آباد قلعہ،جامع مسجد،بی بی کا مقبرہ،حمایت باغ پن چکی،سلیم علی جھیل،25 دروازوں نے رونق بخشی ہے،اورنگ آباد سٹی کا شمار بھارت کے صنعتی شہروں میں بھی ہوتا ہے۔1653ء میں مغل بادشاہ اورنگ زیب نے اس شہر کا نام اورنگ آباد رکھا تھا۔قبل ازیں اس شہر کا نام کھڑکی کہلاتا تھا جو پہلے ایک گاؤں کی شکل میں آباد تھا۔
$$$123$$$
احمد نگر کے سلطان ملک عنبر نے اسے دارالحکومت بنایا جو ایک دہائی کے اندر ایک اکثریتی آبادی والے شہر میں تبدیل ہو گیا۔ملک عنبر کے انتقال 1626ء کے بعد ان کے بیٹے فتح خان نے کھڑکی کا نام بدل کر فتح نگر رکھ دیا تھا۔1633ء میں دولت آباد پر قبضہ کرنے کے بعد فتح شاہی سمیت نظام شاہی مغلوں کی حکومت میں آگیا تھا۔ شمال سے یہاں جوق در جوق شعرا،ادبا اور اہل علم تشریف لاتے تھے اور تقریباً 1763ء تک اورنگ آباد کن کا دارالخلافت تھا لیکن بعد میں یہ درجہ حیدر آباد،دکن کو مل گیا اور دھیرے دھیرے تمام شعرا اور ادبا نے اورنگ آباد کو خیرباد کہہ کر حیدر آباد کی راہ لی اور یوں اورنگ آباد بے رونق ہو گیا۔
$$$123$$$
لیکن 20 ویں صدی تک اس شہر میں اہل علم پیدا ہوتے رہے۔اورنگ آباد کبھی دکن میں طاقت کا مرکز تھا۔یہ بہت سی سلطنتوں کا دارالحکومت رہا ہے۔جب نظام خاندان نے اپنے اقتدار کی بنیاد رکھی تو اورنگ آباد نے کافی اہمیت حاصل کر لی۔اگرچہ نظام کا دارالحکومت حیدر آباد تھا لیکن اورنگ آباد کو دوسرا دارالحکومت ہونے کا شرف حاصل تھا۔
$$$123$$$
اورنگ آباد کے نام کی تبدیلی کا پس منظر پر ڈالیں تو معلوم ہو گا کہ شیوسینا کے سابق صدر بال ٹھاکرے نے بہت پہلے اورنگ آباد کا نام سمبھاجی نگر رکھنے کا اعلان کیا تھا۔
$$$123$$$
1988ء میں اورنگ آباد میوپسل کارپوریشن کے انتخابات میں شیوسینا کا ایک پروگرام منعقد ہوا تھا جس میں بال ٹھاکرے نے اعلان کیا تھا کہ اورنگ آباد کا نام ”سمبھاجی نگر“ رکھا جائے۔شہر کی تبدیلی کا ایشو 27 سال قبل عدالت میں جا پہنچا تھا اور بھارتی عدالتوں نے اسے مسترد کر دیا تھا اور اب ایک بار پھر ہندو فرقہ پرستوں کی طرف سے نام کی تبدیلی کا سہارا لیا جا رہا ہے۔
$$$123$$$
اورنگ آباد میں جب بھی انتخابات شروع ہوتے ہیں۔نام کی تبدیلی پر بھی خوب سیاست چمکائی جاتی ہے۔دوسری جانب بی جے پی رکن پارلیمنٹ نے کہا تھا کہ برسراقتدار آنے کے بعد ”حیدر آباد“ کا نام بدل کر بھی”بھاگیہ نگر“ رکھ دیا جائے گا۔حالانکہ عام انتخابات سے قبل نریندر مودی نے”سب کا ساتھ سب کا وکاس“ کا نعرہ لگایا تھا۔جبکہ مسلمانوں اور مسلم مغل حکمرانوں سے منسوب تاریخی عمارتوں،شہروں،مقامات کے مسلم نام تبدیل کرنے کے رجحان کے در پردہ سازش ہندوستان سے مسلم شناخت کا خاتمہ ہے۔
$$$123$$$
کانگریس،این سی پی،اے آئی ایم آئی اے، ری پبلکن پارٹی آف انڈیا اور دیگر سیاسی پارٹیوں اور تنظیمیں اس کے سخت خلاف ہیں۔شیوسینا نے اپنے ترجمان اخبار’سامنا‘ میں اپنا موٴقف واضح کر دیا ہے۔
$$$123$$$
سامنا کے اداریہ میں لکھا گیا ہے کہ بال ٹھاکرے نے اورنگ آباد کا نام”سمبھاجی نگر“ رکھا تھا اور لوگوں نے اسے قبول کر لیا تھا۔لیکن اورنگ آباد اکثر مقامی سیاست کی وجہ سے سرخیوں میں رہا ہے۔
$$$123$$$
اگر ہم شہری انتخابی حلقے پر نگاہ ڈالیں تو یہ بات واضح ہو جاتی ہے کہ سیاسی جماعتیں اس کو اتنی اہمیت کیوں دے رہی ہیں۔اس شہر کے نام کا معاملہ بار بار کیوں سامنے آتا ہے؟۔دراصل اورنگ آباد میں زیادہ ہندو آبادی ہے لیکن مسلم آبادی بھی کم نہیں ہے ۔شاید یہی وجہ ہے کہ اس کے نام کو سیاسی مقصد کے لئے تبدیل کرنے کیلئے زور و شور سے اٹھایا جاتا ہے۔
$$$123$$$
محمد بن تغلق اپنا دارالحکومت دہلی سے دولت آباد منتقل کرنا چاہتے تھے اس لئے انھوں نے راستے میں کئی جگہوں پر سرائے قائم کی،کنویں کھدوائے اور مساجد بنوائیں۔اورنگ آباد بھی ایسی ہی ایک جگہ تھی۔ملک عنبر احمد نگر کے نظام کے وزیراعظم اور کمانڈر تھے۔انھوں نے چکلٹھانہ کی لڑائی میں مغلوں کو شکست دی تھی۔ملک عنبر کو یہ مقام بہت پسند تھا۔
$$$123$$$
انہوں نے کھڑکی گاؤں کو فروغ دینے کا فیصلہ کیا اور اسی پر اورنگ آباد شہر کی پہلی بنیاد رکھی گئی۔ملک عنبر نے یہاں سڑکیں،پل اور پانی کی فراہمی کے لئے نہریں تعمیر کرائیں۔انھوں نے نوکھنڈا جیسے محل بھی بنوائے تھے۔اورنگ آباد مغل تاریخ میں اتنا ہی اہم ہے جتنا لاہور،دہلی اور برہان پور۔اورنگزیب 1681ء میں یہاں آئے اور پھر کبھی دکن نہیں چھوڑا۔
$$$123$$$
شہنشاہ اورنگزیب نے یہاں خلد آباد میں ایک چھوٹا سا مقبرہ تعمیر کرنے اور اس پر تلسی کے پودے لگانے کی وصیت کی تھی۔ 1948ء میں جب ریاست حیدر آباد کو بھارت نے فوجی آپریشن کے ذریعے ہڑپ کر لیا گیا تو اورنگ آباد کے ساتھ مراٹھا وار کا علاقہ بھی ہندوستان کا حصہ بن گیا۔
$$$123$$$
اورنگ آباد میں مقیم ریٹائرڈ پروفیسر اور مورخ دلاری قریشی کا کہنا ہے”عام طور پر اورنگ آباد کی معلوم تاریخ صرف یادو خاندان تک ہی محدود رہی ہے لیکن یہاں ستوہنا سلطنت اور اس دور کے شواہد بھی ہیں۔
$$$123$$$
“انھوں نے بی بی سی کو بتایا کہ کنہری کے غاروں میں جو کتبے ہیں ان میں ستوہنوں نے اورنگ آباد کا ذکر راجت داگ کے طور پر کیا ہے۔یہ غاریں اورنگ آباد یونیورسٹی (ڈاکٹر بابا صاحب امبیڈکر مراٹھواڑہ یونیورسٹی،اورنگ آباد)میں ہیں۔دراصل یہ تجارتی راستے میں ایک اہم مرکز تھا۔یہ تجارتی راستہ اججین مہیشتی‘برہان پور‘اجنتا‘بھوکردن‘ راجت داگر یٹشٹھان سینٹر سے ہوتا ہوا گزرتا تھا۔
$$$123$$$
یادود کے عہد میں دیوگیری یعنی دولت آباد ایک نمایاں مقام بن گیا تھا۔بعد میں علاؤ الدین خلجی نے دولت آباد کے قلعے پر اپنا تسلط قائم کر لیا تھا۔شیوسینا کے سینئر لیڈر چندر کانت کھیرے نے کہا کہ 1988ء میں اورنگ آباد میں میونسپل کارپوریشن کے انتخابات میں شیوسینا نے 60 میں سے 28 سیٹوں پر کامیابی حاصل کی تھی جس کے بعد اورنگ آباد میں ایک عظیم الشان پروگرام منعقد ہوا تھا،جس میں شیوسینا کے سپریمو بال ٹھاکرے نے اسٹیج سے اعلان کیا تھا کہ اورنگ آباد کا نام سمبھاجی نگر رکھا جائے گا۔
$$$123$$$
جب شیوسینا کی حکومت اقتدار میں آئی اس وقت کابینہ میں شہر کا نام تبدیل کرنے کا فیصلہ ہوا جس کا نوٹیفکیشن بھی نکالا گیا تھا،لیکن یہ معاملہ عدالت میں چیلنج کیا گیا۔جس وقت مہاراشٹر حکومت نے اورنگ آباد کا نام سمبھاجی نگر رکھنے کے لئے نوٹس نکالا تھا اس وقت پورے مراٹھواڑہ میں متعدد مقامات پر احتجاج کیا گیا۔ماضی میں کئی بار اورنگ آباد کا نام تبدیل ہو چکا ہے۔
$$$123$$$
جب اورنگ زیب نے اورنگ آباد میں اپنی حکومت قائم کی اس دوران انھوں نے اس شہر کا نام اورنگ آباد رکھا تھا تب سے آج تک پوری دنیا میں اورنگ آباد کے نام سے یہ شہر جانا جاتا ہے۔اورنگ آباد کے نام کو لے کر شہر میں بحث گرم ہے۔شہر کے سینئر صحافی چکدرد دالوی نے کہا ہے کہ اورنگ آباد کے انتخابات جب بھی آتے ہیں اورنگ آباد کے نام کا معاملہ عروج پر آتا ہے،شہر میں بنیادی سہولیات نہیں ہیں سیاستدان اورنگ آباد کے نام پر سیاست کر رہے ہیں۔
$$$123$$$
اسلام کی آمد نے عورت کیلئے غلامی،ذلت اور ظلم و استحصال سے آزادی کا پیغام دیا اور ان تمام قبیح رسوم کا قلع قمع کر دیا جو عورت کے انسانی وقار کے منافی تھیں،عورت کو وہ حقوق عطا کئے جس سے وہ معاشرے میں اس عزت و تکریم کی مستحق قرار پائی جس کے مستحق مرد ہیں۔ اسلام نے مرد کی طرح عورت کو بھی عزت،تکریم،وقار اور بنیادی حقوق کی ضمانت دیتے ہوئے ایک ایسی تہذیب کی بنیاد رکھی جہاں ہر فرد معاشرے کا ایک فعال حصہ ہوتا ہے،اسلامی معاشرے میں خواتین اسلام کے عطا کردہ حقوق کی برکات کے سبب سماجی،معاشرتی، سیاسی اور انتظامی میدانوں میں فعال کردار ادا کرتے ہوئے معاشرے کو ارتقاء کی اعلیٰ منازل کی طرف گامزن کرنے کا باعث بنتی ہیں۔
$$$123$$$
مغربی ڈاکو صرف حقوق نسواں مناتے ہیں مگر دیتے نہیں،بلکہ حقوق نسواں کے نام پہ عورت تک پہنچنے کا راستہ ہموار کرتے ہیں آپ اندازہ لگائیں ان کے چند عجیب فلسفہ سے کہ اگر عورت اپنے گھر میں اپنے لئے اور اپنے شوہر کیلئے اور اپنے بچوں کیلئے کھانا تیار کرتی ہے تو یہ رجعت پسندی اور دقیانوسیت ہے۔
$$$123$$$
اور اگر وہی عورت ہوائی جہاز میں ایئر ہوسٹس بن کر سینکڑوں انسانوں کی ہوسناک نگاہوں کا نشانہ بن کر ان کی خدمت کرتی ہے تو اس کا نام آزادی اور جدت پسندی ہے۔
$$$123$$$
اگر عورت گھر میں رہ کر اپنے والدین،بہن بھائیوں کیلئے خانہ داری کا انتظام کرے تو یہ قید اور ذلت ہے،لیکن دکانوں پر ”سیلز گرل“ بن کر اپنی مسکراہٹوں سے خریداروں کو متوجہ کرے یا دفاتر میں اپنے افسروں کی ناز برداری کرے تو یہ آزادی و اعزاز ہے۔حقوق نسواں کی تحریک دراصل مغربی معاشرے میں عورتوں سے روا رکھے جانے والے سلوک کے خلاف ایک مزاحمت کے طور پر سامنے آئی۔
$$$123$$$
اس کی بنیادی وجہ وہ معاشرتی رویہ تھا جو خواتین کے حقوق کے معاملے میں تھا۔عورت کو بنیادی انسانی حقوق کی فراہمی بھی ناممکن تھی۔اس کا معاشرتی کردار محدود اور سیاسی کردار محدود تر تھا۔لہٰذا ان حالات میں خواتین نے اس معاشرتی رویے کے خلاف آواز بلند کی اور اپنے حقوق کی جنگ کا آغاز کیا۔اس جنگ کے نتیجے میں امریکہ میں 1839ء میں خواتین کو وراثت میں حق دار قرار دے دیا گیا لیکن سیاسی حوالے سے مقام بنانے کے لئے ان کو ابھی ایک طویل جنگ لڑنا تھی جو کہ نہایت جرات و بہادری سے ان خواتین نے اپنی تحریک کو جاری رکھا اور تقریباً ایک صدی کی طویل جدوجہد کے بعد آخرکار 1920ء کو خواتین کے ووٹ کے حق کو تسلیم کر لیا گیا۔
$$$123$$$
اسلام میں خواتین کو 1400 سال پہلے ہی تمام تر حقوق دے دیے جا چکے ہیں۔
$$$123$$$
مذہب اسلام اس دنیا میں اس وقت آیا،جب انسانیت دم توڑ رہی تھی،انسانی ظلم و جور پر ظلم کی تاریخ بھی آنسو بہا رہی تھی اور عدل و مساوات کی روح تقریباً عنقا ہو چکی تھی۔اسلام نے ایسے نامساعد حالات کے باوجود انصاف و برابری کا نعرہ بلند کیا،اور عملاً بھی اس کی شاندار تصویر پیش کی،اور حاکم و محکوم،آقا و غلام اور اونچ و نیچ کے ناہموار ٹیلوں سے بھرے صحرائے انسانیت میں عدل و انصاف،برابری و مساوات اور یکسانیت وہم آہنگی کے پھول کھلا کر ہر سو نسیم صبح چلا دی۔
$$$123$$$
اسلام نے عورت کو ذلت و نکبت کے تحت المثریٰ سے اٹھا کر بلندی و عظمت کے بام ثریا پر رونق افروز کر دیا،اور اسے ایسے ایسے حقوق عطا کئے جس کا تصور بھی اسلام سے پہلے ناممکن اور معدوم تھا․․․․،مگر آج جبکہ ہر طرف سے اسلام پر یورش ہو رہی ہے اور طرح طرح کی بے جا تنقیدوں اور لغوا تہامات کا نشانہ بنایا جا رہا ہے اور اسلامی اقدار و روایات کو ناقص بلکہ ظلم اور عدم مساوات سے عبارت گردانا جا رہا ہے اور زور شور سے اس بات کا پروپیگنڈہ کیا جا رہا ہے کہ اسلام نے عورتوں کو اس ناجائز حقوق سے محروم رکھا ہے،اور اس کے ساتھ عدل و مساوات کا معاملہ نہیں کیا،حالانکہ اگر عقل و خرد کو تعصب سے پاک و صاف رکھا جائے اور دل و دماغ سے منصفانہ جائزہ لیا جائے تو یہ بات آفتاب نیم روز کی طرح عیاں ہو جائے گی،کہ عورت چونکہ تمدن انسانی کا محور و مرکز ہے، گلشن ارضی کی زینت ہے،اس لئے اسلام نے باوقار طریقے سے اسے ان تمام معاشرتی حقوق سے نوازا جن کی وہ مستحق تھی،چنانچہ اسلام نے عورت کو گھر کی ملکہ قرار دیا،دیگر اقوام کے برعکس اسے ذاتی جائیداد و مال رکھنے کا حق عطا کیا،شوہر سے ناچاقی کی صورت میں خلع کی صورت دکھائی،وراثت میں اس کا حصہ مقرر کرایا،اسے معاشرہ کی قابل احترام ہستی قرار دیا اور اس کے تمام جائز قانونی حقوق کی نشان دہی کی،حاصل یہ ہے کہ اسلام نے عورتوں کو جس قدر حقوق دیئے ہیں،خواہ اس کا تعلق ذاتی جائیداد و راثت سے ہو یا شادی یا طلاق کا مسئلہ ہو، کوئی دوسرا مذہب اس کا عشر عشیر بھی پیش کرنے سے عاجز و قاصر ہے۔
$$$123$$$
اسلام نے عورتوں کو کتنی ترقی دی؟کیسا بلند مقام عطا کیا؟قرآن کریم کی لاتعداد آیتوں اور بے شمار احادیث سے اس کا اندازہ بخوبی لگایا جا سکتا ہے۔اسلام نے پوری دنیا کے سامنے حقوق نسواں کا ایسا حسین تصور پیش کیا اور عورتوں کے تئیں وہ نظریات اپنائے کہ اپنے تو اپنے غیر بھی اس مثبت و مساوی نظام عمل پر عش عش کر اٹھے،اور یہ کہنے پر مجبور ہو گئے کہ اسلام ہی دراصل حقوق نسواں کا علم بردار اور حقیقی ضامن ہے۔
$$$123$$$
آج اگر مغرب اور مغرب پرست اسلام پر نکتہ چینی کرتے ہیں اور اسلام کو حقوق نسواں کی راہ میں رکاوٹ قرار دیتے ہیں،تو یہ صرف حقیقت سے چشم پوشی کرکے اسلا م کو بدنام کرنے کی سازش کے تحت ہے۔ چنانچہ آج بھی بہت سے غیر مسلم مفکرین اور دانایان فرنگ اعتراف حقیقت کرتے ہوئے اسلام ہی کو صنف نازک کا نجات دہندہ اور حقوق نسواں کا پاسدار سمجھتے ہیں ،چنانچہ اس بات کو بیان کرتے ہوئے کہ اسلام نے ہی عورت کو تمام معاشی،معاشرتی اور اخلاقی حقوق دیئے جن کا تصور قبل از اسلام بعید از قیاس تھی۔
$$$123$$$
بھارت کے جنگی جنون نے پاکستان ہی نہیں دنیا کے امن و سلامتی کو سنگین خطرات سے دوچار کر رکھا ہے۔ہندو انتہاء پسندوں کی نمائندہ حکومت کے دور میں اقوام عالم کو علاقائی اور عالمی امن و سلامتی کو بچانے کی بجا طور پر فکر لاحق ہوئی ہے۔برطانوی و یورپی ارکان پارلیمنٹ اور انسانی حقوق کی تنظیموں کا جموں و کشمیر میں غیر قانونی پابندیوں اور بھارت میں بچوں اور بوڑھوں پر سرعام تشدد،جبری گمشدگیاں اور خواتین کی عصمت دری پر اظہار افسوس نام نہاد جمہوریت کے علمبردار مودی کے منہ پر طمانچہ ہے ۔
$$$123$$$
اس بات میں کوئی دورائے نہیں ہیں کہ امریکی آشیرباد پر ہی بھارت نے کشمیر کی خصوصی آئینی حیثیت ختم کرکے اسے بھارت میں ضم کیا گیا۔
$$$123$$$
مودی حکومت نے آبی جارحیت کا مظاہرہ کرتے ہوئے بگلیہاڑ ڈیم کے ذریعے پاکستان کے حصے کا پانی مکمل روک رکھا ہے جس کے بعد ہیڈ مرالہ کے مقام پر دریائے چناب میں پانی کی آمد صرف 5 ہزار 287 کیوسک رہ گئی ہے،دریائے چناب کا 95 فیصد حصہ خشک ہو چکا ہے جبکہ 2 نہریں راوی لنک اور مرالہ بھی مکمل طور پر بند پڑی ہیں۔
$$$123$$$
پاکستان اور بھارت کے تعلقات ہمیشہ سے ہی مسئلہ کشمیر کے حل سے مشروط رہے ہیں،یہ ایک اٹل حقیقت ہے کہ جب تک بھارت مقبوضہ وادی کو اٹوٹ انگ قرار دیتا رہے گا ان تعلقات میں بہتری نہیں آئے گی کیونکہ کشمیر پاکستان کی شہہ رگ ہے جس کا واضح ثبوت یہ ہے کہ کشمیری آج بھی شہداء کو پاکستانی پرچم میں دفنا کر قبر پر پاکستان کا سبز ہلالی علم لہرا رہے ہیں۔
$$$123$$$
مودی حکومت مقبوضہ وادی میں نہتے کشمیریوں اور ایل او سی پر ہٹ دھرمی کا جو مظاہرہ کر رہی ہے وہ اب کسی سے ڈھکا چھپا نہیں رہا جوں جوں وقت تیزی کے ساتھ گزر رہا ہے ویسے ہی بھارت کا مکروہ چہرہ دنیا کے سامنے بے نقاب ہوتا جا رہا ہے۔بھارتی فوج کی بلا اشتعال فائرنگ سے ہندو انتہا پسندانہ اور دہشت گردانہ عزائم دنیا پر مکمل بے نقاب ہو چکے ہیں جس کا اعتراف اب اقوام عالم بھی کر رہی ہیں۔
$$$123$$$
پاکستان نے ہمیشہ خطے میں قیام امن کیلئے بھرپور کردار ادا کرتے ہوئے بھارتی کی طرف دوستی کا ہاتھ بڑھایا ہے لیکن مودی سرکار اپنے جنگی جنون اور جارحیت کے نئے ریکارڈ قائم کر رہی ہے،گزشتہ برس بھارتی فوج نے سینکڑوں مرتبہ ایل او سی پر جنگ بندی معاہدے کی خلاف ورزی کرتے ہوئے بچوں سمیت سینکڑوں افراد کو شہید کیا۔انتہاء پسند جماعت سے تعلق رکھنے والے وزیراعظم نریندر مودی کی شرانگیز تقاریر اور مسلمانوں کے خلاف نفرت کسی سے ڈھکی چھپی نہیں رہی۔
$$$123$$$
5 فوری یوم یکجہتی کشمیر،شہادتوں اور وفاؤں کے تجدید عہد کا دن ہے،ہمارا یہ ایمان ہے کہ ایک دن خون شہیداں اک دن ضرور رنگ لائے گا،آزادی کا سورج جلد طلوع ہو گا،دنیا کے کونے کونے میں بسنے والے پاکستانی اور کشمیری اس عزم کے ساتھ کہ”میرے وطن تیری جنت میں آئیں گے اک دن،ستم کداؤں سے تجھ کر چھڑائیں گے اک دن“ کے ساتھ تحریک آزادی کیلئے اپنی جانوں کا نذرانہ پیش کر رہے ہیں۔
$$$123$$$
پاکستان اسلام کا قلعہ اور ایٹمی صلاحیتوں سے مالا مال ملک ہے جس کا میزائل نیٹ ورک لمحہ بھر میں دشمن کے دانت کھٹے کرنے کی صلاحیت رکھتے ہیں۔پاک افواج وطن کو در پیش دفاعی اور سلامتی کے چیلنجز سے آگاہ ہونے کے ساتھ ساتھ ہر محاذ پر در پیش خطرات کو شکست دینے کی صلاحیت رکھتی ہیں۔بھارت کے جارحانہ عزائم پاک چین اقتصادی راہداری کے منصوبے کو ثبوتاژ کرنے کیلئے ہیں کیونکہ ”بنیئے“ کو ہمالیہ کے پہاڑوں سے بلند پاک چین دوستی ہضم نہیں ہو رہی۔
$$$123$$$
ایل او سی پر جارحیت اور بلوچستان اور فاٹا میں دہشت گردی کے واقعات میں ملوث ہونے کے مقاصد پاکستان کو کشمیریوں کی استصواب رائے کے بنیادی حق کی حمایت سے دستبردار کرانا اور سی پیک منصوبے کو روکنا ہے۔کشمیری کسی بھی صورت اپنے حق خودارادیت کی جدوجہد سے دستبردار ہونے کو تیار نہیں،کشمیریوں کی تیسری نسل قابض بھارتی فوج کا پتھروں سے مقابلہ کر رہی ہے جس سے مقبوضہ وادی میں موجود قابض بھارتی فوج کا مورال اب انتہائی پست ہو چکا ہے۔
$$$123$$$
بھارت 73 برس میں لاکھوں کشمیریوں کو شہید کرنے،درجنوں کالے قوانین کے اطلاق و دیگر ہتھکنڈوں کے باوجود کشمیریوں کی تحریک آزادی کو نہیں دبا سکا۔ 9 لاکھ سے زائد سکیورٹی فورسز اہلکاروں کے پہر سے مقبوضہ وادی فوجی چھاؤنی میں تبدیل ہو چکی ہے۔
$$$123$$$
خون،زخم، اشکوں،بارود اور انگاروں سے بھری وادی انسانی حقوق کی علمبردار تنظیموں کو صدائیں دے رہی ہے۔
$$$123$$$
بھارتی افواج سرچ آپریشن کے نام پر ظلم و بربریت کا بازار گرم کرتے ہوئے انسانی حقوق کی دھجیاں بکھیر رہی ہیں۔پیلٹ گنوں اور خودکار ہتھیاروں سے خون کی ہولی کھیلنے کا سلسلہ بدستور جاری ہے،مظلوم کشمیریوں کی آہ بکا،فریاد اور نالے ہر طرف سنائی دے رہے ہیں۔پاکستان حق خودارادیت کے لئے کشمیریوں کے ساتھ کھڑا ہے۔اقوام عالم بھارتی مظالم اور عزائم سے آگاہ ہو چکی ہے ایسے میں اب صرف مذمت اور تشویش پر ہی اکتفانہ کیا جائے بلکہ لائن آف کنٹرول،پاکستان،کشمیر اور بھارت میں جاری مودی حکومت کے مظالم کی روک تھام کیلئے عملی اقدمات کئے جائیں۔
$$$123$$$
مسئلہ کشمیر عالمی سطح پر تسلیم شدہ ہے جو عرصہ دراز سے سلامتی کونسل کے ایجنڈے پر ہے۔برطانوی ارکان پارلیمنٹ کا یہ اعتراف کرنا کہ بھارتی قابض افواج نے کالے قوانین کا سہارا لے کر مقبوضہ جموں و کشمیر میں بنیادی حقوق سلب کر رکھے ہیں لمحہ فکریہ سے کم نہیں لہٰذا ضرورت اس امر کی ہے کہ اقوام متحدہ کی قرار دادوں پر عملدرآمد یقینی بنانے کیلئے ٹھوس اقدامات کرنا ہوں گے تاکہ مسئلہ کشمیر کے حل کے ساتھ ساتھ”سی پیک “اور”ون روڈ ون بیلٹ“ کی صورت میں خطے کے عوام کی ترقی و خوشحالی کے نادر موقع سے بھرپور طریقے سے استفادہ کیا جا سکے۔
$$$123$$$
ڈاکٹر سید محمد عظیم شاہ بُخاری
$$$123$$$
پچھلی پوسٹ میں آپ کو علی مردان خان کے مقبرے کا بتایا تھا۔ مقبرے کو جانے والے راستے میں ہی بائیں ہاتھ ایک اور راستہ نکلتا ہے جو ایک بہت بڑے احاطے میں کھلتا ہے۔ یہاں ایک خانقاہ، ایک مسجد اور ایک چھوٹا قبرستان واقع ہے۔
$$$123$$$
لال اینٹوں سے بنی یہ خانقاہ حضرت حامد قاری سہروردی کی ہے جو ایک مقامی بزرگ کے مطابق اس مسجد کے پہلے تھے جو علی مردان کان نے تعمیر کروائی تھی۔
$$$123$$$
لیکن تحقیق کرنے پر معلام چلا کہ یہ بات درست نہیں۔
$$$123$$$
صداقت حسین صدیقی (خادمِ مزار) کی تحریر شدہ تعارفی تختی کے مطابق حضرت شیخ حامد قاریؒ ایک عالم ، فقیر، کامل اور شیخ تھے جن کا زمانہ 1671 بعد اورنگزیب عالمگیر کا تھا۔
$$$123$$$
آپ کے والد کا نام حسن عالم تھا۔
$$$123$$$
آپ موجودہ مسجد میں درس و تدریس کے فرائض سرانجام دینے کے علاوہ اس مدرسے کے منتظمِ اعلیٰ اور قاری بھی تھے۔
$$$123$$$
آپ کی خوبصورت آواز کا اِتنا چرچا تھا کہ دور دور سے لوگ آپ کی شاگردی میں آتے تھے۔ آپ علوم ظاہری و باطنی میں سلسہ عالیہ سہروردیہ سے تھے۔
$$$123$$$
یہ خوبصورت جگہ لاہور کے علاقے مغلپورہ میں ریلوے لوکو ورکشاپ کے ساتھ واقع ہے جسے تاریخ کے مطابق ''نواب شیخ ابوالحسن خان'' کی یاد میں انکی زوجہ بیگم مخدومہ جہان نے بنوایا ۔ نواب ابو الحسن دور جہانگیری کا ایک امیر شخص تھا جو وزارت عظمیٰ کے منصب پر بھی براجمان رہا۔
$$$123$$$
اس کا بیٹا اصغر خان کشمیر کا گورنر تھا۔
$$$123$$$
وہاں لکھی عبارت کے مطابق نواب صاحب کی بیگم مخدومہ جہان مختلف اسلامی علوم و فنون پر گہری نظر رکھتی تھیں تبھی انہوں نے اپنے خاوند کی یاد میں یہ مدرسہ تعمیر کروایا اورباری باری اپنے خاوند کی قبر پر فاتحہ خوانی کے لیئے ایک ہزار حفاظ مقرر کیئے۔ حضرت شیخ حامد قاری سہروردیؒ نے 93 سال کی عمر میں 1164 ہجری میں وفات پائی اور آپ کو اس جگہ مسجد کے سامنے دفن کیا گیا۔
$$$123$$$
آپ کی تصانیف میں ''حرمت حقہ'' اور 'ملفوظات'' شامل ہیں۔ آج جس جگہ مزار واقع ہے وہاں پہلے بغیر چھت کی قبر اور چار دیواری تھی جبکہ آج وہاں سبز گنبد اور سرخ اینٹوں سے بنا ایک مسجد نما مقبرہ موجود ہے جس کے ساتھ ایک گھنے پیڑ کے نیچے لائن میں چند کچی قبریں موجود ہیں جووہاں موجود بزرگ کے مطابق حفاظ کرام کی ہیں۔
$$$123$$$
مزار کے بالکل سامنے وہ چھوٹی سی مسجد ہے جس کا سبز گنبد اور دروازے دور سے دیکھنے پر بھلے معلوم ہوتے ہیں۔
$$$123$$$
مسجد کے پاس ایک کنواں ہوا کرتا تھا جسے اب بند کر دیا گیا ہے۔ ویسے تو یہ جگہ محکمہ ریلوے کے زیرِ انتظام آتی ہے لیکن بزرگ کے مطابق حضرت شیخ کی کرامات کی بدولت انگریز سرکار نے یہ سارا احاطہ ( جس میں مسجد ، مزار، قبرستان اور بڑا صحن واقع ہیں) مسجد و مدرسہ کو دے دیا اور یہاں تک پہنچنے کے لیئے ریلوے ورکشاپ کے پہلو میں ایک تنگ راستہ بھی دے دیا۔ یہاں جائیں تو اکثر آپ کو نیاز بٹتی اور کلام پڑھتے لوگ ملیں گے۔
$$$123$$$
پیپلز پارٹی کافی عرصہ سے یہ دعویٰ کرتی دکھائی دیتی ہے کہ”انہوں نے صوبہ سندھ میں لسانیات کی بنیاد پر ہونے والی سیاسی تقسیم کو ختم کرنے کے لئے سندھ میں بسنے والے ہر زبان بولنے والے کیلئے اپنی جماعت کے دروازے پوری طرح سے کھول دیئے ہیں اور کوئی بھی شخص چاہے وہ کسی بھی قوم یا قبیلہ سے تعلق رکھتا ہو یااردو،پنجابی،بلوچی،سرائیکی ،پشتو غرض کوئی بھی زبان بولتا ہو وہ با آسانی پاکستان پیپلز پارٹی میں شامل ہو سکتا ہے“بظاہر پاکستان پیپلز پارٹی کا یہ”سیاسی دعویٰ“ کچھ اتنا غلط بھی نہیں ہے کیونکہ مفاہمت کے بادشاہ کہلائے جانے والے آصف علی زرداری نے واقعی گزشتہ کچھ برسوں سے پیپلز پارٹی سندھ میں دیگر اقوام کے ان گنت افراد کو اپنی جماعت میں اہم ترین عہدوں پر آنے کا خصوصی موقع فراہم کیا ہے جس کی وجہ سے یہ کہا جا سکتا ہے کہ گزشتہ ایک دہائی میں پیپلز پارٹی دیہی سندھ کے ساتھ ساتھ شہری سندھ کی عوام میں بھی کافی مقبول اور مضبوط ہوئی ہے اور اندرون سندھ کے اکثر شہروں میں ان انتخابی نشستوں پر بھی پیپلز پارٹی کے امیدوار تسلسل کے ساتھ کامیاب ہو رہے ہیں جن پر ماضی میں ایم کیو ایم یا دیگر سیاسی جماعتوں کے امیدوار کامیاب ہوا کرتے تھے لیکن حیران کن طور پر پیپلز پارٹی نے”سیاسی مفاہمت“ کی یہ پالیسی کراچی میں اختیار نہیں کی جس کی وجہ سے کراچی کی سیاست اور پیپلز پارٹی کی سیاست میں گہری خلیج پائی جاتی ہے،المیہ تو یہ ہے کہ پیپلز پارٹی نے کراچی کے عوام ساتھ اپنے”سیاسی تعلقات“استوار کرنے کیلئے کبھی کوئی سنجیدہ کاوش بھی نہیں کی بلکہ الٹا سندھ حکومت نے اپنی حکومتی و انتظامی پالیسیوں سے اہلیان کراچی کو یہ باور کروانے کی کوشش کی کہ ان کے بغیر بھی سندھ حکومت بہت اچھی طرح سے چل سکتی ہے ویسے تو سندھ حکومت کی جانب سے کراچی کے ساتھ معاندانہ انتظامی رویہ رکھنے کی کئی ایک مثالیں پیش کی جا سکتی ہے۔
$$$123$$$
کراچی کی طالبات کے ساتھ گزشتہ دنوں جس طرح کے انتظامی تعصب کا اظہار کرنے والی خبر میڈیا کی زینت بنی اسے پڑھ کر اور سن کر تو دل کو جو تکلیف اور صدمہ پہنچا شاید اسے الفاظ بیان کرنا ممکن نہ ہو سکے ،خبر یہ تھی کہ ”جامعہ پیپلز میڈیکل یونیورسٹی آف ہیلتھ اینڈ سائنس برائے خواتین نواب شاہ کی داخلہ پالیسی میں 3 کروڑ کے شہر کراچی کی طالبات کیلئے میرٹ پر ایک نشست بھی مختص نہیں ہے اور جامعہ کے جاری کردہ داخلہ اشتہار میں کہا گیا ہے کہ کراچی کے علاوہ پورے سندھ کے تمام اضلاع کی ڈومیسائل کی حامل طالبات جامعہ میں داخلے کیلئے رجوع کر سکتی ہیں لیکن کراچی کا ڈومیسائل رکھنے والی طالبات جامعہ میں داخلے کی اہل نہیں ہوں گی،دلچسپ بات یہ ہے کہ جامعہ پیپلز میڈیکل یونیورسٹی آف ہیلتھ اینڈ سائنس برائے خواتین نواب شاہ داخلے کا یہ اشتہار واٹس ایپ پر اتنی مرتبہ آگے بھیجا گیا ہے کہ اب اسے بیک وقت پانچ افراد کو بھیجنا ممکن نہیں رہا ہے اور اب اگر کوئی شخص اس اشتہار کو واٹس ایپ پر کسی کو بھیجنا چاہے تو وہ ایک وقت میں صرف ایک ہی شخص بھیج سکتا ہے۔
$$$123$$$
یادرہے کہ کراچی کی طالبات کے ساتھ یہ اس لئے بھی بہت بڑی زیادتی ہے کہ صوبہ سندھ میں خواتین کی صرف 2 ہی جامعات ہیں اور نواب شاہ کے بعد دوسری جامعہ سکھر یونیورسٹی برائے خواتین ہے لیکن اس جامعہ کی داخلہ پالیسی پورے پاکستان کیلئے یکساں ہے،واضح رہے کہ نواب شاہ پیپلز پارٹی کے شریک چیئرمین آصف علی زرداری کا آبائی شہر ہے اور کہا جاتا ہے کہ سندھ حکومت چلائی ہی نواب شاہ کے زرداری ہاؤس سے جاتی ہے ایسے میں اگر کراچی کے باسیوں کو معلوم ہو کہ نواب شاہ شہر کی ایک جامعہ میں داخلہ لینے کے لئے ان کی بچیوں پر باقاعدہ سرکاری اشتہار کے ذریعے پابندی لگا دی گئی ہے اب آپ خود ہی سوچ سکتے ہیں کہ اس تعصب زدہ خبر کو سن کر اہلیان کراچی کے دلوں پر کیا گزری ہو گی،یاد رہے کہ جب جامعہ پیپلز میڈیکل یونیورسٹی آف ہیلتھ اینڈ سائنس برائے خواتین نواب شاہ کی داخلہ پالیسی پر ملک بھر کے میڈیا خاص طور پر سوشل میڈیا میں سخت تنقید کے بعد اس داخلہ پالیسی کو کراچی کے ساتھ نا انصافی قرار دے کر میرٹ کا قتل عام ہونے کی دہائیاں دی جانے لگیں تو متعلقہ جامعہ اور سندھ حکومت کے حلقوں کی جانب سے وضاحتوں کا ناختم ہونے والا اور نامطمئن کرنے ہونے والا ایک طویل سلسلہ شروع ہو گیا۔
$$$123$$$
پیپلز میڈیکل یونیورسٹی نواب شاہ کے رجسٹرار ڈاکٹر خان محمد بلو کا اس خبر سے متعلق موٴقف تھا کہ”کراچی کی طالبات کی تبادلے کی بنیاد پر 10 نشستیں مختص ہیں مگر میرٹ پر ایک بھی نشست نہیں ہے اور سندھ جناح میڈیکل یونیورسٹی اور ڈاؤ میڈیکل کی 5،5 طالبات اگر چاہیں تو یہاں تبادلے کی بنیاد پر آسکتی ہیں کیونکہ کراچی کی طالبات کو میرٹ کی بنیاد پر نشستیں دینا ہمارے اختیار میں نہیں ہے بظاہر ہم محکمہ بورڈز و جامعات کے ماتحت ہیں مگر ہمیں داخلہ پالیسی محکمہ صحت دیتا ہے“اس وضاحت کا سادہ سا مطلب یہ ہی لیا جا سکتا ہے اگر کراچی کی کسی طالبہ کو جامعہ پیپلز میڈیکل یونیورسٹی آف ہیلتھ اینڈ سائنس برائے خواتین نواب شاہ میں پڑھنے کا شوق ہے تو اسے یہاں کی جامعہ میں پڑھنے والی طالبہ کی منت،ترلے کرنا ہوں گے اگر اسے رحم آگیا تو تبادلہ کی بنیاد پر کراچی کی طالبہ کو جامعہ پیپلز میڈیکل یونیورسٹی آف ہیلتھ اینڈ سائنس برائے خواتین نواب شاہ میں پڑھنے کا موقع مل سکتا ہے المیہ ملاحظہ فائدہ پھر بھی نواب شاہ کی جامعہ میں پڑھنے والی طالبہ کا ہی ہو گا۔
$$$123$$$
اسے آپ انتظامی و سیاسی تعصب کی بدترین مثال بھی کہہ سکتے ہیں،دوسری جانب لطیفہ ملاحظہ ہو کر داؤد انجینئرنگ یونیورسٹی کراچی میں اندرون سندھ کے طلبہ کیلئے 50 فیصد اور شہری علاقوں کیلئے الگ سے 50 فیصد نشستیں مختص ہیں نیز جناح سندھ میڈیکل یونیورسٹی کی اندرون سندھ کی 46 اور ڈاؤ میڈیکل یونیورسٹی میں اندرون سندھ کی 23 نشستیں مختص ہیں صرف یہ ہی نہیں این ای ڈی یونیورسٹی میں بھی اندرون سندھ کے تعلیمی بورڈز کی بنیاد پر نشستیں مختص کی گئی ہیں جبکہ جامعہ کراچی میں بھی اندرون سندھ کے طلبہ کیلئے خصوصی اضافی نشستیں مختص کی گئی ہیں اس کے علاوہ جامعہ کراچی کے 21 ٹیسٹ والے شعبوں میں پورے سندھ کے طلبہ کیلئے داخلے کھلے ہیں تاہم سب سےدلچسپ، انوکھی اور حیرت انگیز صورتحال لیاری میڈیکل کالج کی داخلہ پالیسی کی ہے جہاں 50 فیصد نشستیں کراچی کیلئے اور باقی 50 فیصد اندرون سندھ کے طلبہ و طالبات کیلئے مختص کرکے اہلیان کراچی کو خدا جانے سندھ حکومت کی جانب کونسی”سیاسی و انتظامی مفاہمت“کا سبق پڑھایا جا رہا ہے،ہم تو سمجھنے سے یکسر قاصر ہیں اگر آپ کو سمجھ میں آجائے تو اپنے تک ہی رکھیے گا کسی کو مت بتائیے گا کیونکہ سچ بات کرنے سے صوبہ سندھ میں جاری سیاست کے مفاہمتی عمل کو نقصان بھی پہنچ سکتا ہے۔
$$$123$$$
2020ء چین اور یورپی یونین کے مابین سفارتی تعلقات کے قیام کا 45 واں برس شمار کیا جاتا ہے پچھلے سال کے اختتام سے محض دو روز قبل دونوں عالمی طاقتوں کا تاریخ ساز سرمایہ کاری معاہدے پر اتفاق رائے اقتصادیات کے میدان میں اہم سنگ میل ہے تاہم اس حوالے سے مذاکرات گزشتہ 7 برس سے جاری تھے۔اس دوران 35 ادوار منعقد ہوئے۔
$$$123$$$
جب کووڈ۔19 کی وبا کی وجہ سے عالمی سطح پر معیشت شدید کساد بازاری کا شکار ہو چکی تھی دونوں کی جانب سے مذاکرات کی تکمیل سے یقینا مثبت اشارے ملے ہیں،جس سے دنیا کے معاشی اعتماد میں اضافہ ہو گا۔ماہرین کو توقع ہے کہ اس معاہدے سے سرمایہ کاری کے مزید مواقع پیدا ہونے کے ساتھ ساتھ سرمایہ کاری کیلئے ایک بہتر ماحول میسر آئے گا۔
$$$123$$$
دو طرفہ سرمایہ کاری میں اضافہ اس لئے بھی ضروری ہے کیونکہ یہ دونوں معیشتوں میں موجود تجارتی حجم کے مقابلے میں بہت زیادہ کم ہے۔
$$$123$$$
مثال کے طور پر ،2019ء میں چین میں 141.21 بلین ڈالر کی براہ راست غیر ملکی سرمایہ کاری میں سے،یورپی یونین کا حصہ صرف 7.311 بلین ڈالر یا 5.2 فیصد تھا اور چین کی 136.91 بلین ڈالر کی مجموعی بیرونی ایف ڈی آئی میں سے،صرف 10.52 بلین ڈالر یورپی یونین میں کی گئی۔
$$$123$$$
یورپی کمیشن کا کہنا ہے چین کا یورپی یونین سے سرمایہ کاری ایگریمنٹ اہم معاشی اہمیت کا حامل ہے کیونکہ اس سے چین اور یورپی تجارت اور سرمایہ کاری کے تعلقات کو توازن بخشنے میں مدد ملے گی۔
$$$123$$$
یورپی کمیشن کے صدر اروسولا وان ڈیر لین کے مطابق یورپی سرمایہ کاروں کو چینی منڈی تک غیر معمولی رسائی کے مواقع فراہم ہوں گے بلکہ کاروبار کو ترقی اور روزگار پیدا ہو گا۔اس معاہدے سے چین میں کام کرنے والے بڑے کاروباری اداروں جیسے،ڈیملر،اے جی،بی ایم ڈبلیو اور سیمنز کو بہت سے فوائد حاصل ہوں گے یہ معاہدہ تجارتی جنگ یا ٹیکنالوجی کی جنگ کی بجائے معاشی ترقی پر توجہ دیتا ہے۔
$$$123$$$
چین اور یورپی یونین بالترتیب دنیا کی دوسری اور تیسری بڑی معیشتیں ہیں۔اگرچہ چین اور یورپی یونین کے رکن ممالک مختلف سیاسی نظام،ثقافت اور روایات کے حامل ہیں اس کے باوجود بھی چین اور یورپ میں گزشتہ چار دہائیوں سے زیادہ عرصے سے عملی تعاون برقرار ہے۔چینی حکومت کو ترجمان اخبار ساؤتھ چائنا مارننگ پوسٹ نے لکھا کہ بیجنگ حکومت انسانی حقوق کے حوالے سے عالمی ادارہ محنت کی شرائط پر کاربند رہے گی۔
$$$123$$$
یورپی یونین کے ایک اہلکار نے اپنی شناخت ظاہر نہ کرنے کی شرط پر بتایا کہ اگر چین اپنے ہاں اس سرمایہ کاری معاہدے کے ضابطوں کو نافذ کرنے میں ناکام رہا،تو جواباً اس کی یورپی منڈی میں رسائی کم کر دی جائے گی۔یہ معاہدہ بلاشبہ اس مشکل دور میں عالمی معیشت کے لئے بھی ایک مثبت اشارہ ہے۔جرمن چانسلر انجیلا میرکل اور یورپی کمیشن کی صدر سمیت یورپی یونین کی متعدد اعلیٰ شخصیات اور چینی صدر شی جن پنگ نے ایک مشترکہ ویڈیو کانفرنس میں اس معاہدے کی منظوری کا اعلان کیا۔
$$$123$$$
جرمنی کی سابق وزیر دفاع اور یورپی یونین کے کمیشن کی موجودہ صدر فان ڈئر لائن نے بعد میں اپنی ایک ٹویٹ میں لکھا،”یورپی یونین دنیا کی سب سے بڑی سنگل مارکیٹ ہے۔تجارت کے لئے ہمارے دروازے کھلے ہیں لیکن ہم باہمی تعاون ،یکساں مواقع اور اقدار سے بھی جڑے ہوئے ہیں۔“
$$$123$$$
پہلے یورپ اور امریکہ قریب ترین اتحادی تھے اور اب یورپی یونین امریکہ کو اعتماد میں لیے بغیر چین سے معاشی اور تجارتی تعلقات کو توسیع دی جا رہی ہے بلاشبہ تاریخ ساز معاہدہ کے ذریعے چین نے یورپی ممالک کے لئے اپنے ملک میں براہ راست سرمایہ کاری کے دروازے کھول دیے ہیں حالانکہ یورپ میں ایک بڑے طبقے کو چین کے بارے میں کئی تحفظات تھے وہ بھی اس سمجھوتہ میں دور کر دیے گئے ہیں۔
$$$123$$$
یورپی یونین اور چین میں دو سال سے سرمایہ کاری میں اشتراک اور تعاون پر بات چیت چل رہی تھی۔جرمنی اور فرانس چین میں یورپی ممالک کی کاروباری کمپنیوں کی سرمایہ کاری بڑھانے کیلئے چین سے ایک جامع معاہدہ چاہتے تھے جس سے فریقین کو فائدہ ہو۔ان کی کوششوں سے دیگر یورپی ممالک بھی متفق ہو گئے اور ایک معاہدہ طے پا گیا جس کے نتیجہ میں یورپی کمپنیوں کو چین میں سرمایہ کاری اور کاروبار کرنے میں آسانیاں ہونگی اور مزید مواقع ملیں گے۔
$$$123$$$
چین امریکہ کے بعد دنیا کی دوسری بڑی معیشت ہے اور بعض ماہرین کی رائے میں امریکہ سے آگے بڑھ چکی ہے۔
$$$123$$$
یورپ کی نظریں چین کی ڈیڑھ ارب آبادی پر مشتمل وسیع منڈی پر ہے جہاں اس کی کمپنیاں اپنا مال امریکہ کی نسبت زیادہ فروخت کر سکتی ہیں۔جرمنی جیسا زیادہ ترقی یافتہ صنعتی ملک اس وقت چین کو امریکہ سے زیادہ مال برآمد کر رہا ہے۔یورپی ممالک سمجھتے ہیں کہ چین سے تجارت‘کاروبار‘ماحولیاتی تبدیلیوں کو کنٹرول کرنے اور کورونا ایسی وباوں سے نپٹنے کی خاطر مشترکہ مفادات کی بنیاد پر تعاون کرنا ہر ایک کے مفاد میں ہے۔
$$$123$$$
اس سے دنیا میں پائیدار اور دیرپا ترقی کی راہ ہموار ہو گی۔یہی سوچ چین کی ہے۔یورپ نے امریکہ کی مرضی پوچھے بغیر چین سے معاہدہ کرکے واضح کر دیا ہے کہ تجارتی اور کاروباری تعلقات قائم کرنے میں امریکہ کو یورپ پر ویٹو کا حق حاصل نہیں ہے۔صدر ڈونلڈ ٹرمپ کے زمانے میں امریکہ نے چین سے تجارتی جنگ شروع کی اور دنیا کے کئی عالمی معاہدوں سے دستبرداری اختیار کی۔
$$$123$$$
یورپی یونین چین کو اپنا معاشی پارٹنر سمجھتی ہے۔یورپ سے سرمایہ کاری کا معاہدہ چین کی موجودہ قیادت کی اس طویل مدتی پالیسی کا حصہ ہے جس کے تحت وہ ایشیا اور یورپ کا ایک یوریشین اتحاد تشکیل دینا چاہتی ہے۔چین کا مطمع نظر ایشیا اور یورپ کو گہرے تجارتی اور معاشی رشتوں میں پرونا ہے۔
$$$123$$$
قبل ازیں پورے ایشیا کو ایک معاشی رشتے میں منسلک کرنے کی خاطر گزشتہ سال نومبر میں چین نے ایک معاشی شراکت کا معاہدہ ایشیا اور بحر الکاہل کے 15 ممالک سے بھی کیا جن میں امریکہ کے قریبی تزویراتی اتحادی ممالک جیسے آسٹریلیا‘جنوبی کوریا اور جاپان بھی شامل ہیں ۔
$$$123$$$
چین اپنے معاشی اور تجارتی تعلقات کو تیزی سے وسعت دیتا چلا جا رہا ہے۔دنیا میں عالمگیریت (گلوبلائزیشن) کے عمل کو تیزی سے آگے بڑھا رہا ہے۔یہ معاہدے چینی اقتصادیات کے،جوکہ کرونا وائرس وبا سے نمٹنے میں دنیا کے الجھے رہنے کی وجہ سے بڑے ممالک میں تیزی سے مائل بہ عروج ہے،استحکام کے باعث شی کی طاقت کا مظہر ہے۔برلن میں روڈیم گروپ سے وابستہ چینی امور پر دسترس رکھنے والے ایک دانشور نے سرمایہ کاری کو خاص طور پر چین کے لئے جغرافیائی سیاسی انقلاب بتایا۔
$$$123$$$
چینی کمپنیوں کو یورپی منڈیوں میں پہلے ہی زبردست رسائی حاصل ہے،جو یورپ میں زباں زد عام ہے۔اس لئے انہوں نے قابل تجدید توانائی کے لئے مینو فیکچرنگ اور بڑھتی منڈی میں محض معمولی آغاز کرنے میں ہی کامیابی حاصل کی۔ٹرمپ ایشیا میں امریکہ کے روایتی اتحادیوں کو حقارت سے دیکھتے تھے لیکن بائیڈن نے چین سے درپیش سفارتی،اقتصادی اور فوجی چیلنجوں کا سامنا کرنے کے لئے ایک اتحاد تشکیل دینے کا عہد کر رکھا ہے۔
$$$123$$$
چین کو بھی خطرہ واضح طور پر دکھائی دے رہا ہے۔انتخابات کے محض دو ہفتہ بعد ہی چین نے 14 دیگر ایشیائی ممالک سے تجارتی معاہدہ کر لیا۔دسمبر کے اوائل میں مرکل اور میکرون سے محض ٹیلی فونک گفتگو سے ہی بیجنگ یورپی ممالک کو سرمایہ کاری معاہدہ کرنے پر راضی کرنے میں کامیاب ہو گیا۔ اس سے امریکہ میں خطرے کی گھنٹی بج گئی۔بائیڈن کے مقرر کیے جانے والے قومی سلامتی کے مشیر جیک سولیوان نے ٹوئٹر کے توسط سے اس امر کی جانب بتایا کہ یورپ کو پہلے نئی انتظامیہ سے مشاورت کرنے کے لئے انتظار کرنا چاہیے تھا لیکن وہ لاحاصل رہا۔
$$$123$$$
چین کی سرکاری خبر رساں ایجنسی شنہوا کے مطابق صدر شی جن پنگ نے کہا کہ یورپی یونین اور چین دونوں ہی سرمایہ کاروں کے لئے ایک بڑی مارکیٹ اور بہتر تجارتی ماحول فراہم کرے گی۔جبکہ یورپی یونین کے عہدیداروں کو خدشہ تھا کہ عنقریب اپنے عہدے سے رخصت ہونے والے امریکی صدر ڈونلڈ ٹرمپ کا بیجنگ کے حوالے سے سخت موقف ممکنہ طور پر اس معاہدے کی راہ میں رکاوٹ ثابت ہو سکتا تھا۔
$$$123$$$
مینو فیکچرنگ،انجینئرنگ،بینکنگ،اکاؤنٹنگ،ریئل اسٹیٹ،ٹیلی کوم اور کاروباری مشاورت جیسے شعبوں میں مغربی کمپنیاں چین تک رسائی حاصل کر سکیں گی۔البتہ برطانیہ کا یورپی یونین سے حتمی طور پر الگ ہو نے سے اسے یورپی یونین کے چین کے ساتھ کیے گئے اس یا کسی بھی دوسرے معاہدے سے اب کوئی فائدہ نہیں پہنچے گا۔دوسری جانب امریکہ میں جوبائیڈن کی قیادت میں نئی انتظامیہ چین کے ساتھ یورپی یونین کے مذاکرات پر گہری نگاہ رکھے ہوئے ہے،یورپ و چین کی بڑھتی قربتوں سے امریکہ خائف نظر آتا ہے نومنتخب امریکی صدر یورپی مارکیٹ میں چینی کمپنیوں کے قدم جمانے کے معاملے پر تشویش کا اظہار کر چکے ہیں۔
$$$123$$$
یہاں سوال یہ اٹھتا ہے کہ یہ معاہدہ امریکہ کی نئی انتظامیہ کے ساتھ تعلقات کو کس طرح متاثر کر سکتا ہے؟خاص طور پر ڈونلڈ ٹرمپ کی صدارت کے دوران شدید تناؤ کے بعد ٹرانس اٹلانٹک تعلقات کو بحال کرنے کی متوازی کوشش میں یورپی یونین نے اس پیش رفت سے خطرہ مول لیا ہے۔ایک عوامی اجتماع میں امریکہ پر زور دیا تھا کہ وہ آمرانہ طاقتوں کے خلاف جمہوری دنیا کے مفادات کی توثیق کے لئے اور چین کے اسٹریٹجک چیلنج کا مقابلہ کرنے کے لئے اتحاد میں شامل ہو۔
$$$123$$$
اس حوالے سے یورپی یونین کا یہ بھی استدلال ہے کہ اس معاہدے سے چین کے ساتھ وعدوں کی شرائط میں نیا حوالہ نقطہ قائم ہونے سے دیگر ممالک کو چین کے ساتھ اپنے معاملات میں مزید ثابت قدم رہنے میں مدد مل سکتی ہے۔ولادس ڈومبروسک نے کہا کہ ہم امریکہ کے ساتھ قریبی تعلقات رکھنا چاہتے ہیں۔میں فیز 1 معاہدہ یا سرمایہ کاری سے متعلق معاہدے کو کسی بھی طرح سے اس تعاون میں رکاوٹ بننے کی حیثیت سے نہیں دیکھ رہا ہوں۔
$$$123$$$
اب جبکہ جوبائیڈن نے امریکی صدارت کا حلف اٹھا لیا ہے اور اب آئندہ پانچ سالوں تک وہ امریکی اقتدار کے مالک رہیں گے ،دیکھنا یہ ہو گا کہ ان کی خارجہ پالیسی اور سیاست کا کونسا نیا رخ دنیا کے سامنے آتا ہے۔بائیڈن کے مطابق وہ ٹرمپ کے غلط اور احمقانہ فیصلوں کی تائید اور تجدید نہیں کریں گے،لہٰذا یہ دیکھنا اہم ہو گا کہ ٹرمپ کی سیاسی حکمت عملی سے انحراف کا اثر عالمی سیاست پر کس قدر اثر انداز ہو گا۔
$$$123$$$
نیا صدارتی منصب بائیڈن کے لئے ہر لحاظ سے ایک نیا چیلنج ثابت ہو گا۔سیاسی بحران سے نجات ممکن ہے لیکن اقتصادی بحران سے نجات کی را ہ نظر نہیں آرہی ہے۔بائیڈن کے پاس ایسا اقتصادی لائحہ عمل موجود ہے جو دنیا کو اس معاشی بحران سے نجات دلا سکے؟ایسے تمام تر سوالات کے جوابات دینا ابھی جلد بازی ہو گی مگر بائیڈن کی آمد کو امریکی سیاست میں خوش آئند تبدیلی سے تعبیر کیا جا رہا
$$$123$$$
ہے۔بائیڈن امریکی عوام اور دنیا کی توقعات پر کتنے پورا اترتے ہیں یہ تو آنے والا وقت ہی بتائے گا۔
$$$123$$$
مشرق وسطیٰ کا بحران امریکہ کیلئے سب سے کڑا امتحان ہے نومنتخب امریکی حکومت کے لئے سفید فام بالادستی اور داخلی دہشت گردی سمیت دیگر اندرونی و بیرونی کٹھن مسائل پر قابو پانا کوئی آسان کام نہیں لیکن یہاں ایک بات واضح نظر آرہی ہے کہ جوبائیڈن کی ٹیم میں اکثریت ان لوگوں کی ہے جو سابق صدر اوباما کی انتظامیہ میں شامل تھے لہٰذا اب انہی پالیسیوں کو ٹھیک کرنے کی کوشش کی جائے گی جو انہوں نے اپنے سابقہ دور حکومت میں بنائی تھیں۔
$$$123$$$
46 ویں امریکی صدر کی حیثیت سے حلف اٹھانے والے جوبائیڈن کی جنوبی ایشیائی ممالک بالخصوص افغانستان کے لئے نئی پالیسی آنے والے دنوں میں کیا رنگ لائے گی یہ تو وقت ہی بتائے گا لیکن اس بات میں کوئی دورائے نہیں ہیں کہ سابق امریکی صدر ڈونلڈ ٹرمپ کی جارحانہ پالیسیوں نے امریکہ کو ایک تاریک دوراہے پر لاکھڑا کیا ہے۔
$$$123$$$
امریکہ ان دنوں شدید مسائل کی لپیٹ میں ہے کیونکہ”کرونا“سے جہاں امریکی معیشت کو شدید دھچکا لگا،سٹاک مارکیٹ میں کچھ بہتری کے باوجود ملک میں روزگار اور کاروبار کافی متاثر ہوا وہیں افغانستان سے امریکی معاہدے کے مطابق 14 ماہ میں تمام افواج کی واپسی مشکل دکھائی دے رہی ہے یہی وجہ ہے کہ طالبان قیادت کے نئی امریکی حکومت کو انتباء سے ”امن معاہدہ“ کھٹائی میں پڑتا دکھائی دے رہا ہے۔
$$$123$$$
دوحہ میں امریکہ کے ساتھ ہونے والا امن معاہدہ ابھی تک مثبت سمت میں جا رہا ہے لیکن مذاکرات کی راہ ہموار کرنے کیلئے امریکی افواج کی واپسی اور افغان حکومت کو طالبان قیدیوں کی رہائی یقینی بنانا ہو گی۔ایران کا جوہری معاملہ نئی امریکی انتظامیہ کی خارجہ پالیسی میں سرفہرست ہے کیونکہ یہ تاریخی معاہدہ جو بین الاقوامی طاقتوں نے مشترکہ طور پر طے کیا تھا اب ایک نازک دھاگے سے ہوا میں متعلق ہے۔
$$$123$$$
یمن میں ایک ہولناک جنگ جاری ہے جس کی ابتداء میں حمایت اوباما انتظامیہ نے یقینا ایران کے ساتھ معاہدے پر سعودی عرب کا غصہ ٹھنڈا کرنے کے لئے کی تھی لیکن اب حالات کچھ اور ہیں۔امریکہ جہاں ایران کو ایک نئے معاہدے سے خطے میں عدم استحکام پیدا کرنے والی پالیسیوں اور بیلاسٹک میزائل بنانے کے پروگرام سے باز رکھنے کو ترجیح دے گا وہیں اسرائیل اور عرب ممالک کے روابط کو مستحکم کرنے کیلئے صلاحیتیں بروئے کار لائی جائیں گی۔
$$$123$$$
واشنگٹن کے جوہری معاہدے سے یک طرفہ طور پر علیحدگی کے بعد ایران آہستہ آہستہ اپنے جوہری پروگرام کو محدود رکھنے کی یقین دہانیوں سے پیچھے ہٹتا گیا،حال ہی میں ایران کی طرف سے یورینیم کی افزودگی کی سطح 20 فیصد تک لے جانے کے اعلان سے امریکہ اور یورپی ممالک سے اس کے تعلقات میں تناؤ بھی بڑھا ہے۔ایران کی قیادت کئی مرتبہ اس بات اعادہ کر چکی ہے کہ وہ معاہدے کی شرائط کی پاسداری کرنے لگے گی اگر امریکہ بھی معاہدے کے تحت اپنی ذمہ داریاں پوری کرے لیکن گزشتہ 4 برس کی صورتحال سے شکوک و شبہات کو تقویت ملی اور ایران کے اندر مغرب سے معاملات طے کرنے کی مخالفت بڑھی ہے لہٰذا اب جوبائیڈن انتظامیہ ماضی کی تلخیوں اور موجودہ حالات کو مدنظر رکھتے ہوئے یہ نہیں چاہے گی کہ وہ 2015ء میں ہونے والے جوہری معاہدے کو ردی کی ٹوکری میں ڈال دے جس کو بین الاقوامی سفارتکاری کی تاریخ میں ایک بڑی کامیابی قرار دیا جاتا ہے۔
$$$123$$$
جوبائیڈن نے انسانی حقوق کو اپنی ترجیحات میں شامل کیا ہوا ہے جس سے مستقبل قریب میں ریاض،تہران،قاہرہ یا پھر کسی اور کے ساتھ ہونے والے مذاکرات میں مشکلات ضرور پیش آئیں گی۔امریکہ میں نومنتخب کانگریس کے بیشتر ارکان پہلے ہی ایسے اشارے دے چکے ہیں کہ وہ خارجہ پالیسی میں زیادہ عمل دخل چاہتے ہیں جن میں ایران کے ساتھ جوہری معاہدہ،یمن کے خلاف جنگ میں سعودی عرب کی معاونت کو ختم کرنا،عرب اور اسرائیل تعلقات کا استحکام ،سعودی عرب میں انسانی حقوق کی صورتحال جس میں مخالفین کو قید میں رکھنے اور سعودی صحافی جمال خاشقجی کے قتل کا معاملہ سرفہرست ہے۔
$$$123$$$
جوبائیڈن کی طرف سے ڈائریکٹر آف نیشنل انٹیلی جنس مقرر کی جانے والی ایورل ہینز نے بھی یہ عندیہ دیا ہے کہ وہ سابق صدر ٹرمپ کی حکومت کے دوران ہونے والی لاقانونیت کو ختم کرتے ہوئے کانگریس کے سامنے وہ خفیہ رپورٹ پیش کریں گی جو 2018ء میں استنبول کے سعودی عرب کے سفارتخانے میں جمال خاشقجی کے قتل کے بارے میں پیش کی گئی تھی۔سی آئی اے،امریکی وزارت خارجہ اور وزارت دفاع کو اس حقیقت کا بھی ادراک ہے کہ سعودی عرب خطے میں کچھ بھی کرنے کے لئے انتہائی اہم ملک ہے ایسے میں امریکی دفاعی امداد کو بند کر دینا کوئی آسان کام نہیں ہو گا۔
$$$123$$$
عرب ریاستوں کا خیا ل تھا کہ امریکہ کی عدم دلچسپی سے وہ خطے کا سیاسی نقشہ خود سے تبدیل کر دیں گے لیکن لیبیا،یمن،ایران اور حتیٰ کہ چھوٹے سے ہمسائے ملک قطر کے معاملات میں بھی انہیں اپنی محدود صلاحیتوں کا اندازہ ہوا لہٰذا نومنتخب امریکی حکومت پرانے روایتی اتحادیوں سے روابط بہتر کرنے پر توجہ مرکوز کئے ہوئے ہے۔
$$$123$$$
سابق امریکی صدر نے ایران کے اثر و رسوخ پر قابو رکھنے کے لئے خلیج میں امریکی اتحادیوں اور اسرائیل کے درمیان قریبی تعلقات کو فروغ دیا تھا کیونکہ خلیجی ریاستوں اور اسرائیل کے مشترکہ خدشات ہیں اور وہ اسے ایسی طاقت سمجھتے ہیں جو مشرق وسطیٰ کو غیر مستحکم کر سکتی ہے۔
$$$123$$$
متحدہ عرب امارات اور امریکہ کے درمیان سفارتی تعلقات قائم ہونے کے بعد مسلم ممالک میں اسرائیل کو تسلیم کرنے کے حوالے سے جو بحث شروع ہوئی تھی وہ اب ایک نیا رخ اختیار کر چکی ہے۔عرب ممالک اور اسرائیل مشرق وسطیٰ کے لئے ایک”سٹریٹجک ایجنڈا“لانچ کرنے کے لئے امریکہ کے ساتھ کام کر رہے ہیں اور یہی امریکہ کا سب سے بڑا مشن تھا لہٰذا اب اسی مقصد کے حصول کیلئے نیتن یاہو دیگر عرب اور مسلم ممالک کے ساتھ اپنے تعلقات کو وسیع کرنے پر غور کر رہے ہیں۔
$$$123$$$
یاد رہے کہ ٹرمپ نے مشرق وسطیٰ میں سعودی عرب سے غیر متزلزل وفاداری اور ایران پر انتہائی دباؤ برقرار رکھنے کیلئے امریکی تاریخ کے سب سے بڑے 110 ارب ڈالر کا دفاعی معاہدہ کرتے ہوئے مئی 2017 میں اپنی مدت صدارت کا آغاز سعودی عرب کے دورے سے کیا تھا اور وہیں سے خلیج میں عرب ریاستوں اور اسرائیل کے درمیان روابط کی راہ ہموار ہوئی تھی۔
$$$123$$$
ٹرمپ امریکی تاریخ کے وہ واحد صدر ہیں جن کا کانگریس نے 2 مرتبہ مواخذہ کیا،6 جنوری کو ان کے حامیوں کی طرف سے واشنگٹن میں امریکی کانگریس کی عمارت پر ہنگامہ آرائی کے بعد ان پر اپنی ہی پارٹی کی طرف سے تنقید میں نمایاں اضافہ ہوا لیکن یہاں قابل غور امر یہ ہے کہ کیپٹل بل پر ہنگامہ آرائی کے بعد ریپبلکن اسٹیبلشمنٹ کی طرف سے تنہاء کر دیئے جانے،مخالفت اور تنازعات کے باوجود ٹرمپ ہار ماننے کے لئے تیار نہیں اور سیاست میں متحرک رہنے کا ارادہ رکھتے ہیں۔
$$$123$$$
ذرائع کے مطابق ٹرمپ نے اقتدار کے آخری چند لمحات میں صدارتی استحقاق استعمال کرتے ہوئے کرپشن اور دیگر سنگین نوعیت کے مقدمات میں ملوث اپنی متعدد قریبی رفقاء کو بچانے کیلئے کئی صدارتی حکم نامے اور معافی نامے جاری کئے ہیں اب دیکھنا یہ ہے کہ جوبائیڈن انتظامیہ ان فیصلوں کو کس حد تک تسلیم کرتی ہے بہرحال اس سارے کشمکش اور کھینچاتانی کے ماحول نے جمہوریت کو پروان چڑھانے کے دعویدار سپر پاور امریکہ کے چہرے پر ایک ایسا بدنما دھبا لگا دیا ہے کہ جسے صاف کرنے کے لئے اب ایک لمبا عرصہ درکار ہو گا۔
$$$123$$$
مشرق وسطیٰ،ایشیائی،افریقی اور یورپی ممالک میں چین کا بڑھتا اثر و رسوخ عالمی طاقتوں بالخصوص امریکہ کے لئے شدید بے چینی کا باعث بنا ہوا ہے کیونکہ خوشگوار آب و ہوا اور قدرتی وسائل سے مالا مال اس خطے پر واشنگٹن ہی نہیں بلکہ دنیا کے بیشتر ممالک اپنی اجارہ داری قائم کرنے کیلئے نظریں مرکوز کئے ہوئے ہیں۔دنیا میں رونما ہونے والی اہم تبدیلیوں کے ساتھ چین پر امن بقائے باہمی اور سب کیلئے فائدہ مند تعاون کے اصولوں پر قائم رہتے ہوئے علاقائی امن و استحکام کو فعال طور پر فروغ دے رہا ہے۔
$$$123$$$
چینی حکومت نے ایک اندازے کے مطابق بہترین منصوبہ بندی پر عمل کرتے ہوئے 70 کروڑ سے زائد افراد کو غربت سے باہر نکالا ہے۔چینی صدر نے اپنا فوکس معاشی ترقی اور اندرونی استحکام پر رکھا ہوا تھا لیکن اب وہ عالمی امور میں بھی خاصی گہری دلچسپی لے رہے ہیں۔چین اگر افغان مسئلے میں فعال کردار ادا کر رہا ہے تو مشرق وسطیٰ میں بھی موجود ہے،افریقہ کی سیاست کے ساتھ ساتھ وہ اب خاص طور پر جنوب مشرقی ایشیاء میں بھی اہم طاقت بن چکا ہے۔
$$$123$$$
چین کی برآمدات دنیا میں سب سے زیادہ ہیں جن کی مالیت 2401 بلین ڈالر جبکہ امریکہ کی اس کے مقابلے میں 1501 بلین ڈالر ہے اگر چینی معیشت اسی رفتار سے بڑھتی رہی تو 2024ء تک یہ امریکہ کو بہت پیچھے چھوڑ دے گا۔نومنتخب امریکی صدر جوبائیڈن ان دنوں چین کی بڑھتی ہوئی صنعتی،دفاعی اور جوہری صلاحیتوں سے بالکل اسی طرح خائف ہیں جس طرح امریکہ 1980ء میں جاپان کی ترقی سے خوف میں مبتلا تھا۔
$$$123$$$
سابق امریکی حکومت نے اپنے اتحادی ممالک سے مل کر چین کے بڑھتے ہوئے اثر و رسوخ کو روکنے کے لئے جاپان اور آسٹریلیا کے ساتھ مل کر جو ”کواڈ“ نامی ایک گروپ تشکیل دیا تھا اب اسے نیٹو جیسے اتحاد میں تبدیل کرنے کی کوشش کی جائے گی، اگر امریکہ حقیقی معنوں میں امن چاہتا ہے تو اس کو سفارتکاری میں بڑا سرگرم کردار ادا کرنا ہو گا۔
$$$123$$$
جنرل مشرف نے اپنے دور میں ایران سے 3 ماہ کے کریڈٹ پر پیٹرولیم مصنوعات کی خریداری کا معاہدہ کیا اور بحری جہازوں کے ذریعے ایرانی پیٹرولیم مصنوعات کراچی لا کر اپنی ریفائنریز کے ذریعے ریفائن کرکے مقامی آئل مارکیٹنگ کمپنیز کے ذریعے پیٹرول پمپوں اور صارفین کو مہیا کیا جاتا تھا جس سے عام آدمی کو معیاری پیٹرولیم مصنوعات میسر تھیں اور حکومت کو ہر مرحلے پر رائج ٹیکس ملتا تھا جس سے معیشت مستحکم تھی اور جنرل مشرف نے کئی عالمی مالیاتی اداروں کو قبل ازوقت ادائیگی کرکے قرضے ختم کر دیئے تھے،موجودہ حکومت بھی ایران سے اسی طرح کا معاہدہ کرکے سرکاری طور پر ایرانی پیٹرولیم مصنوعات لائے اور سمگلنگ کا مکمل خاتمہ ضروری ہے جس کے لئے سب سے زیادہ بارڈر پر سختی ہونی چاہئے کیونکہ اس وقت یہ صورتحال ہے کہ ایرانی ڈیزل اور پیٹرول کا کاروبار کرنے والے اداروں کو بدنام کر رہے ہیں اور کہتے ہیں کہ رینجرز اور ایف سی سے مل کر ہم یہ کاروبار کر رہے ہیں حالانکہ اس میں کوئی حقیقت نہیں ہے،حقیقت یہ ہے کہ بااثر سیاسی افراد اس گھناؤنے کاروبار کے سرپرست ہیں اور بھاری رقوم کما رہے ہیں لیکن اداروں کو بدنام کرنے کی کوشش کرتے ہیں۔
$$$123$$$
گزشتہ دنوں ایف بی آر کی جانب سے اشتہار شائع ہوا کہ ایرانی پیٹرولیم مصنوعات کی سمگلنگ کے خلاف کریک ڈاؤن کا آغاز کرکے سخت سزائیں اور جرمانے عائد کرنے کا آغاز کر دیا گیا ہے تاکہ ملکی معیشت کو سالانہ 200 ارب روپے کے نقصان سے بچایا جا سکے۔یہ کریک ڈاؤن خوش آئند ہے جس پر چیئرمین ایف بی آر داد تحسین کے مستحق ہیں۔ملکی معیشت کو بھاری نقصان ہونے کے ساتھ ساتھ عوام کو غیر معیاری پیٹرولیم مصنوعات مل رہی ہیں اور پہلے تو ایرانی پیٹرولیم مصنوعات صرف بلوچستان کے کچھ علاقوں تک محدود ہوتی تھیں لیکن اب یہ ملک بھر میں کھلے عام فروخت ہو رہی ہیں اور موجودہ حکومت کے آنے سے اب تک تقریباً 900 ارب روپے کا قومی خزانے کو نقصان پہنچ چکا ہے۔
$$$123$$$
دیر آید درست آید کی مصداق اگر اب اس کے خلاف حکومتی کریک ڈاؤن کا آغاز کیا گیا ہے تو یہ خوش آئند بات ہے اور اس وقت یہ صورتحال ہے کہ ملک بھر کے 90 فیصد پیٹرول پمپوں پر ایرانی ڈیزل اور پیٹرول مکس کرکے فروخت کیا جا رہا ہے۔
$$$123$$$
حکومت سرکاری منظوری کے بغیر قائم ایجنسیوں اور پیٹرول پمپوں کے خلاف تو سخت ایکشن لے لیکن ساتھ ساتھ سرکاری منظور شدہ پمپوں پر بھی ایرانی پیٹرولیم مصنوعات کی فروخت کے خلاف سخت ایکشن لے اور جرمانے و سخت ترین سزائیں دی جائیں۔
$$$123$$$
پیٹرول پمپ مالکان ڈیلر کمیشن کم ہونے کی وجہ سے مجبوراً بھی ایسا کر رہے ہیں۔جنرل مشرف کے دور میں ڈیزل اور پیٹرول سستا تھا اور قیمت 62 روپے لیٹر تھی تو ڈیلر کمیشن 3 روپے لیٹر تھی جس کی وجہ سے پمپ مالکان ملاوٹ نہیں کرتے تھے۔حکومت کو چاہئے کہ اپنے ٹیکس میں اضافے کے ساتھ ساتھ آئل مارکیٹنگ کمپنیز اور ڈیلرز کی کمیشن میں اضافہ کرے اور ڈیلرز کی کمیشن کم از کم 5 روپے لیٹر مقرر کی جائے تاکہ ان کے اخراجات پورے ہوں اور وہ ملاوٹ پر مجبور نہ ہوں اس وقت صورتحال یہ ہے کہ کیروسین اور لائٹ ڈیزل عام آدمی کو سرکاری ریٹ پر ملنا ممکن ہی نہیں کیونکہ یہ دونوں چیزیں براہ راست پمپوں پر ڈیزل اور پیٹرول میں مکس ہو رہی ہیں اور عام آدمی کو کیروسین سرکاری ریٹ سے دوگنی قیمت پر
$$$123$$$
120 روپے لیٹر بمشکل ملتا ہے۔
$$$123$$$
حکومت کو چاہئے کہ جنرل مشرف کی طرح کیروسین‘لائٹ ڈیزل‘کروڈ آئل‘پیٹرول اور ڈیزل کی قیمت برابر کر دے تاکہ ملاوٹ کا خاتمہ ہو اور عام آدمی کو لائٹ ڈیزل اور کیروسین سرکاری قیمت پر مل سکے۔ایرانی ڈیزل اور پیٹرول کی سمگلنگ کے علاوہ ایرانی سرف صابن‘چپل‘ گریس اور ڈامر سمیت درجنوں اشیاء اور افغان طورخم و چمن بارڈر سے ٹائرز کی سمگلنگ سے قومی خزانے کو کم از کم 600 ارب سالانہ سے زیادہ کا نقصان ہو رہا ہے۔
$$$123$$$
افغان بارڈر سے آنے والا ٹائر قانونی طور پر آنے والے ٹائر سے بہت ہی سستا ہے اسی لئے حکومت کو ٹیکس دے کر لایا جانے والا ٹائر فروخت نہیں ہوتا بلکہ سمگلنگ میں ہر گزرتے دن کے ساتھ زبردست اضافہ ہو رہا ہے ۔ایف بی آر چیئرمین کو چاہئے کہ صرف ایرانی ڈیزل اور پیٹرول نہیں بلکہ ایرانی سرف صابن‘چپل‘گریس اور ڈامر سمیت درجنوں اشیاء اور افغان بارڈر سے ٹائرز کی سمگلنگ کے خلاف فوری کریک ڈاؤن کا آغاز کریں اگر حکومت اور سرکاری ادارے پورے دیانتداری سے سمگلنگ روکنے کے لئے کریک ڈاؤن کریں تو ملکی خزانے کو یومیہ اربوں روپے کا فائدہ مل سکتا ہے۔
$$$123$$$
افغانستان بارڈر سے ٹائرز کی سمگلنگ کے خلاف کریک ڈاؤن سے یقینی طور پر حکومت کو ماہانہ اربوں روپے حاصل ہو سکتے ہیں اسی لئے ایران بارڈر سے سمگلنگ کا مکمل خاتمہ کرنے سے ملکی معیشت کو زبردست فائدہ پہنچے گا اور حکومت بارڈر پر سختی کرکے ان اشیاء کو ملک بھر میں لائے جانے کو ناممکن بنا دے اور حکومت افغان و ایران بارڈر پر ڈیوٹی اور ٹیکس لے کر ان اشیاء کو لانے کی اجازت دے سکتی ہے اگر ہماری حکومت ایران اور افغان بارڈر سے سمگلنگ کی روک تھام میں کامیاب ہو جاتی ہے تو ہمیں کسی قرضے کی قطعی ضرورت نہیں ہو گی بلکہ ہماری معیشت میں انقلابی بہتری آجائے گی بصورت دیگر ہم عالمی مالیاتی اداروں کے سامنے کشکول لئے پھرتے رہیں گے جیسا کہ موجودہ حکومت نے گزشتہ ڈھائی سال میں بھاری قرضے لے کر ملک چلایا ہے اور افغان و ایران بارڈر سے سمگلنگ کی وجہ سے ہی تقریباً 900 ارب روپے سے زیادہ کا نقصان ہو چکا ہے ۔
$$$123$$$
اسی لئے وزیراعظم اور چیئرمین ایف بی آر فوری طور پر ایران اور افغان بارڈر سمگلنگ کا مکمل خاتمہ ممکن بنائیں تو ملکی خزانے کو انقلابی فائدہ پہنچنے گا،کچھ عرصہ قبل اقوام متحدہ نے بھی ایران پر امریکی پابندیوں کو غیر قانونی قرار دے کر دنیا بھر کو ایران سے تجارت کرنے کی اجازت دی تھی اور کہا تھا کہ ایران پر امریکہ کی پابندیاں بلاجواز ہیں ویسے بھی ایران سے تجارت کے لئے بھارت کو کھلی چھوٹ حاصل ہے اور امریکہ کو ایران بھارت تجارت نظر نہیں آتی تو ہمیں بھی کسی عالمی دباؤ کو پس پشت ڈال کر ایران سے اپنی تجارت میں زبردست اضافہ کرنا چاہئے اور دونوں ممالک مقامی کرنسی میں تجارت کے زیادہ سے زیادہ معاہدے کریں۔
$$$123$$$
کیا شمالی کوریا سے متعلق امریکی پالیسیوں میں کوئی تبدیلی آئے گی؟یہ تو وقت ہی بتائے گا لیکن کم جونگ ان کا جوہری اور میزائل پروگرام کو آگے بڑھانے کا عزم اور امریکہ کو اپنے ملک کا سب سے بڑا دشمن قرار دینا کسی بڑے خطرے سے خالی نہیں ہے،یہاں یہ بھی واضح رہے کہ کم کا یہ بیان نومنتخب امریکی صدر جوبائیڈن کے رواں ماہ منصب سنبھالنے سے چند ہی روز قبل سامنے آیا ہے۔
$$$123$$$
شمالی کوریا جوہری ہتھیاروں کو مزید چھوٹا اور کم وزن کرکے ٹیکنیکل جوہری اسلحہ بنا کے ساتھ ساتھ انتہائی بڑے جوہری ہتھیاروں کی پائیدار بنیادوں پر پیداوار کو عملی جامہ پہنائے گا،یہاں یہ امر بھی قابل غور ہے کہ شمالی کوریا بیلسٹک میزائلز پر کثیر تعداد میں وار ہیڈز نصیب کرنے اور ٹھوس ایندھن والے بین البراعظمی بیلسٹک میزائلز کی تیاری کی جانب پیشرفت کر رہا ہے۔
$$$123$$$
شمالی کوریا کے ایٹمی تجربات کے بعد اس اعلان نے کہ ”ہم ایک ایسی ریاست بن چکے ہیں جس کے پاس ہائیڈروجن بم بھی ہے“،امریکہ اور اس کے اتحادی ممالک کے ایوانوں میں بھونچال کی سی کیفیت پیدا کر دی تھی جس سے مغرب میں پروپیگنڈے کا ایک طوفان گرم ہوا یہی وجہ ہے کہ آج امریکہ اپنے اتحادیوں سے مل کر نیا مشترکہ لائحہ عمل تیار کر رہا ہے۔امریکہ تقریباً 70 برس سے شمالی کوریا کا گھیراؤ کئے ہوئے ہے اور اس نے اپنے جارحانہ عزائم کے پیش نظر جنوبی کوریا اور دیگر اتحادی ممالک میں درجنوں فوجی اڈے بھی قائم کئے ہوئے ہیں تاکہ وقت آنے پر وہ اپنے مطلوبہ اہداف کو حاصل کر سکے لیکن موجودہ حالات میں اگر دیکھا جائے تو عالمی وسائل پر قبضے اور اقتدار کے لئے جو کوششیں جاری ہیں اس سے تیسری عالمی جنگ کے خدشات مزید تقویت پکڑتے جا رہے ہیں۔
$$$123$$$
شمالی کوریا کے ایٹمی تجربات پر امریکہ،جنوبی کوریا اور اتحادی ممالک کی سنگین نتائج کی دھمکیوں سے کشیدگی میں پھر اضافہ دیکھنے کو مل رہا ہے اور بعیداز امکان نہیں ہے کہ یہ دھمکی حقیقی خطرے کا روپ بھی دھار لے۔امریکہ اور اس کے اتحادی ممالک کو اس بات کا یقین نہیں تھا کہ ایک ایسا ملک جس کا نصف صدی سے بھی زائد عرصے سے گھیراؤ رہا ہو وہ ایٹمی پاور بن جائے گا مگر کوریا نے یہ سارے تخمینے اور اندازے غلط ثابت کر دئیے۔
$$$123$$$
عالمی اقتصادی پابندیوں اور تمام تر مخالفت کے باوجود شمالی کوریا کی نئی حکمت عملی امریکہ،اس کے اتحادیوں اور اقوام متحدہ کے لئے درد سر بنی ہوئی ہے اور ناقدین کے مطابق شمالی کوریا کے حالیہ ایٹمی تجربات بھی دراصل جنوبی کوریا میں امریکہ کی طرف سے دفاعی میزائل نصب کرنے کا ردعمل ہو سکتے ہیں۔امریکہ شمالی کوریا کی طرف سے ممکنہ خطرات سے نمٹنے کیلئے جنوبی کوریا میں دفاعی نظام نصب کرنے کی تیاری میں مصروف ہے۔
$$$123$$$
سامراج آج شکست خوردہ ہے اور وہ رجعتی طاقتوں کا سہارا لے کر آگے بڑھ رہا ہے کیونکہ ان نام نہاد سپر طاقتوں کے پاس امن کا کوئی فارمولا نہیں ہے۔شمالی کوریا کا حالیہ میزائل تجربے کے حوالے سے کہنا ہے کہ یہ ہر طرح سے قانونی تھا اور یہ قدم اس نے اپنی سکیورٹی کے سلسلے میں بین الاقوامی ضابطوں کے تحت اٹھایا ہے لہٰذا اس سلسلے میں امریکہ نے بلاوجہ نکتہ چینی کی ہے جو ان کے ملک کی سالمیت اور خود مختاری کے خلاف ہے لہٰذا جب تک امریکہ شمالی کوریا کے خلاف معاندانہ رویہ روا رکھتے ہوئے نیو کلیائی حملے کی دھمکیاں دے کر بلیک میل کرتا رہے گا تب تک وہ دفاعی صلاحیت میں اضافہ کی سمت قدم اٹھاتے رہیں گے۔
$$$123$$$
شمالی کوریا کے ایٹمی تجربات کے بعد امریکہ اور اس کے اتحادی ممالک بھی موٴثر جوابی اقدامات پر متفق رہے ہیں تاکہ اقتصادی پابندیاں عائد کرکے شمالی کوریا کو تنہا کر دیا جائے۔امریکہ نے ماضی میں بھی کوریا کے رہنما کم جونگ پر انسانی حقوق کی خلاف ورزیوں کا الزام لگا کر پابندیاں عائد کروائی تھیں اور اب موجودہ تناظر میں شمالی کوریا کی طرف سے بارہا یقین دہانی کے باوجود کہ جوہری ہتھیاروں کو فروغ دینے کا مقصد صرف اپنی حفاظت کو یقینی بنانا ہے اور یہ کہ وہ ان ہتھیاروں کے استعمال میں پہل نہیں کریں گے پھر بھی امریکہ کی طرف سے پابندیاں لگانے کا عندیہ دینا لمحہ فکریہ سے کم نہیں تھا۔
$$$123$$$
شمالی کوریا نے گزشتہ 12 برس میں ایک اندازے کے مطابق 6 کے لگ بھگ ایٹمی تجربات کئے لیکن بیلسٹک میزائل تجربہ کے بعد حالات مزید کشیدگی کی طرف مائل ہوتے گئے کیونکہ یہ میزائل داغے جانے کے 30 منٹ بعد تقریباً 7 سو کلو میٹر کا فاصلہ طے کرکے بحیرئہ جاپان میں گرا تھا،یہ مقام شمالی کوریا کے مشرقی ساحل سے 4 سو کلو میٹر کے فاصلے پر ہے اس میزائل تجربے کا مقصد بڑے پیمانے پر نیو کلیائی اسلحہ لے جانے کی صلاحیت کی تصدیق کرنا تھا۔
$$$123$$$
اقوام متحدہ کی سلامتی کونسل نے بھی شمالی کوریا کے میزائل تجربات کی مذمت کرتے ہوئے تنبیہ کی تھی کہ ایٹمی ہتھیاروں کے استعمال کی ٹیکنالوجی کا فروغ سخت کشیدگی کا باعث بن رہا ہے لہٰذا آئندہ سے ہر طرح کے میزائل اور ایٹمی تجربات کرنے سے گریز کیا جائے،یہاں یاد رہے کہ یہ تنبیہ ایک ایسے وقت میں کی گئی تھی کہ جب امریکہ،جنوبی کوریا اور ان کے اتحادیوں کے ساتھ بڑھتی ہوئی کشیدگی کی وجہ سے شمالی کوریا ایٹمی تجربات کی تیاریوں میں مصروف تھا۔
$$$123$$$
خطے میں بڑھتی ہوئی امریکی مداخلت کئی ممالک کی سلامتی کیلئے خطرے کا ایک پیغام بن چکی ہے جس سے چین بھی اب تشویش کا شکار ہے کیونکہ امریکہ شمالی کوریا کی جانب سے سنجیدہ دھمکیوں کے بعد اپنے اتحادیوں کے ساتھ کھڑا رہنے کے عزم پر قائم ہے۔سابق امریکی صدر ڈونلڈ ٹرمپ نے اس تجربے کے بعد شمالی کوریا پر سخت پابندیاں عائد کرنے کا مطالبہ بھی کیا تھا لیکن شمالی کوریا نے امریکی دھمکیوں اور اقوام متحدہ کی طرف سے ممکنہ لگائی جانے والی سخت پابندیوں کو بالائے طاق رکھتے ہوئے یہ تجربہ کیا۔
$$$123$$$
امریکہ اور جنوبی کوریا کا شروع دن سے ہی یہ موٴقف رہا ہے کہ شمالی کوریا کی جانب سے بڑھتے خطرات کے پیش نظر میزائل شکن دفاعی نظام کی تنصیب جیسے اقدامات کرنے اشد ضروری ہیں کیونکہ اقوام متحدہ کی جانب سے پابندیوں کے باوجود پیانگ یانگ نے کئی ایٹمی تجربات کئے ہیں۔
$$$123$$$
جنگ و جدل کی یہ تباہ کاریاں ہی ہیں کہ قدرتی وسائل کے باوجود کئی ممالک انتہائی غربت کا شکار ہیں جن میں کانگو،لائبیریا،زمبابوے، برونڈی،ایرٹیریا،سنٹرل افریقین ریپبلک،نائیجر،سری الیون،ملاوی،ٹوگو،مڈاغسکر،افغانستان اور دیگر کئی ممالک شامل ہیں۔
$$$123$$$
امریکہ اسلحے کی فروخت میں سب سے بڑا ملک ہے جو عالمی سطح پر بیچے گئے ہتھیاروں کا 36 فیصد حصہ فروخت کرتا ہے۔2009ء سے 2013ء کے مقابلے میں دنیا بھر میں 2014ء سے لے کر 2018ء تک ہتھیاروں کی تجارت میں تقریباً 8 فیصد اضافہ ہوا،مجموعی طور پر ایک سو سے کچھ کم ممالک کو ہتھیار فروخت ہوئے جبکہ مجموعی طور پر ان ہتھیاروں کا نصف حصہ مشرق وسطیٰ کے ممالک کوفروخت کیا گیا۔
$$$123$$$
امریکہ کے ہر چار ہتھیاروں میں سے ایک سعودی عرب نے خریدا ہے۔ایک طرف اسلحے کی گھن گرج جاری ہے لیکن دوسری طرف غربت میں بڑی تیزی سے اضافہ ہو رہا ہے۔خوراک میں کمی واقع ہونے سے قیمتی جانیں ضائع ہو رہی ہیں اور اب خدشات یہ ظاہر کئے جا رہے ہیں کہ تمام دنیا میں خوراک کی کمی کا سنگین مسئلہ درپیش ہو گا۔دنیا کی 8 ارب کے لگ بھگ آبادی میں جہاں 1.4 ارب لوگ انتہائی کسمپرسی کی حالت میں زندگی گزارنے پر مجبور ہیں،انسانی ذہن یہ سمجھنے سے قاصر ہے کہ بھوک و افلاس مٹانے کی بجائے جنگ کی تباہ کاریوں کو دعوت کیوں دی جا رہی ہے؟کیونکہ ایک طرف اسلحے کے ڈھیر لگانے سے جنگ کے سائے منڈلا رہے ہیں جبکہ دوسری طرف امن کی باتیں ہو رہی ہیں۔
$$$123$$$
امریکہ نے ماضی کی طرح اگر سخت پالیسیاں اپنائیں تو اس کا بھیانک رد عمل سامنے آئے گا،لہٰذا یہاں ذہن نشین رکھنا چاہیے کہ دیرپا پالیسی صرف ایک ہی ہے کہ ”جیو اور جینے دو“۔جنگ تباہی اور موت کی علامت ہے چاہے وہ کسی بھی نام سے ہو۔انسانی حقوق کا واویلہ مچانے والے واقعی اگر اپنے دعووں میں سچے ہیں تو انہیں محاذ آرائی سے اب گریز کرنا ہو گا۔
$$$123$$$
چین جوکہ شمالی کوریا کا واحد بڑا اتحادی ہے اس نے بھی شمالی کوریا کو نظم و ضبط سے کام لینے کی طرف اشارہ کیا ہے،حالیہ بیان سے شمالی کوریا یہ باور کرانا چاہتا ہے کہ وہ جنوبی کوریا ہی نہیں بلکہ جاپان اور امریکہ کو بھی نشانہ بنانے کی صلاحیت رکھتا ہے لہٰذا یہاں چھوٹی سی غلطی بڑی تباہی کا پیش خیمہ ثابت ہو گی ایسے میں ضرورت اس امر کی ہے کہ نومنتخب امریکی حکومت ٹرمپ کی جارحانہ پالیسیوں کا جائزہ لیتے ہوئے ایسے اقدامات کرے کہ جس سے خطے میں قیام امن کی کوششوں کو زائل ہونے سے بچایا جا سکے۔
$$$123$$$
خواتین جو ملک کی نصف آبادی کا حصہ ہیں۔انہیں ہر دور میں نظر انداز کیا جاتا رہا۔ٹرانسپورٹ سے لے کر زندگی کے ہر شعبے میں مسلسل امتیازی سلوک روا رکھا جاتا ہے۔عورت کیلئے صنف نازک کی اصطلاح صرف باتوں تک محدود ہے۔درحقیقت اس کے نازک و ناتواں کندھوں پر مسائل کا بوجھ ڈال دیا گیا ہے۔پاکستانی عورت مسلسل حالات کی چکی میں پس رہی ہے اور کوئی اس کا پرسان حال نہیں۔
$$$123$$$
اگر بوجہ مجبوری اپنے خاندان کی کفالت کیلئے گھر سے باہر نکلے تو اسے مردوں کی غلیظ نگاہوں کا سامنا کرنا پڑتا ہے۔سکول،کالج،دفتر اور کام والی جگہ پر پہنچنے کیلئے گویا اسے روزانہ ایک پل صراط سے گزرنا پڑتا ہے۔سب سے کٹھن مرحلہ ویگنوں،بسوں میں دھکے کھانا ہے۔اگرچہ میٹرو بسیں، سپیڈو نے خواتین کی سفری مشکلات کو کسی حد تک کم کر دیا ہے۔
$$$123$$$
لیکن ابھی ٹرانسپورٹ کے شعبے میں مزید منصوبوں کی ضرورت ہے تاکہ خواتین ان سے مستفید ہوں اور ملک و قوم کی ترقی میں اپنا ہاتھ بٹا سکیں۔
$$$123$$$
ہمارا المیہ یہ ہے کہ جو بھی حکومت آتی ہے عورتوں کے حقوق کے حوالے سے بلند و بانگ دعوے کئے جاتے ہیں،طویل تمہیدیں باندھی جاتی ہیں، بڑی بڑی باتیں کی جاتی ہیں کہ ملکی آبادی کے نصف حصے کو فلاں فلاں سہولیات پہنچانے کیلئے پراجیکٹس بنائے جائیں گے جبکہ بڑھتی ہوئی آبادی اور شہروں کے پھیلاؤں نے اس مسئلے کو اور بھی گھمبیر بنا دیاہے۔ آپ صرف لاہور کی ہی مثال لے لیں۔
$$$123$$$
کسی دور میں دریائے راوی کے کنارے کو اس کی باؤنڈری تسلیم کیا جاتا تھا۔مگر جیسے جیسے انسانی مسائل میں اضافہ ہوا،آبادی زیادہ ہونے کی وجہ سے نئی نئی ہاؤسنگ سوسائٹیز بنائی گئی اور اب لاہور بہت پھیل چکا ہے۔اس لحاظ سے خواتین بالخصوص طالبات اور ملازمت پیشہ عورتوں کیلئے بہترین سفری سہولیات بھی ناگزیر ہو چکی ہیں اگر وہ نواحی علاقے میں رہائش پذیر ہیں اور ان کا تعلیمی ادارہ یا دفتر شہر کے وسط میں ہے تو وہاں تک پہنچنے کیلئے دو دو بسوں کو بدلنا پڑتا ہے۔
$$$123$$$
بعض علاقے ایسے بھی ہیں جہاں بسیں نہیں جاتیں۔مجبوراً طالبات و خواتین کو چنگ چی رکشے میں سفر کی صعوبتیں برداشت کرنا پڑتی ہیں۔
$$$123$$$
پاکستان ایک ترقی پذیر ملک ہے۔جہاں ہماری خواتین سماجی و ثقافتی روایات میں جکڑی پہلے ہی گھروں سے کم باہر نکلتی ہیں اور سفری اخراجات میں اضافے اور سہولیات کی کمی نے ان کی دشواریوں کو کم کرنے کے بجائے اور بھی مشکل ترین بنا دیا ہے۔
$$$123$$$
اس میں کسی بھی شک و شبے کی گنجائش نہیں کہ کسی بھی ملک کی پائیدار ترقی کا دارومدار مرد و خواتین دونوں کی معاشی و سماجی ترقی میں منحصر ہے۔ خواتین جو ملک کی نصف آبادی پر مشتمل ہے ان کے مسائل کو یوں نظر انداز کیا جاتا رہا تو پھر مزید مسائل جنم لیتےہیں۔ درحقیقت خواتین کے آگے بڑھنے میں ٹرانسپورٹ اور بڑھتے ہوئے اخراجات سب سے بڑی رکاوٹ ہیں۔
$$$123$$$
بلاشبہ خواتین کیلئے آسان سفری سہولیات کی فراہمی کسی بھی ملک اور معاشرے کیلئے معاشی سرگرمیوں میں بہتری اور اضافے کا باعث ہو سکتا ہے۔
$$$123$$$
خاص طور پر ترقی پذیر ممالک میں جہاں خواتین کیلئے پبلک ٹرانسپورٹ کا استعمال ایک سنگین مشکل مرحلہ ہوتا ہے وہاں اس کا اہتمام بہت ضروری ہے۔ہماری حکومت اور معاشرے دونوں کو چاہیے کہ خواتین اور لڑکیوں کیلئے آسان سفری سہولیات یقینی بنائیں کیونکہ یہ موجودہ وقت کی اہم ضرورت ہے۔
$$$123$$$
ملک کو درپیش معاشی مشکلات کے خاتمے کیلئے یہ لازم ہے کہ مرد اور عورت دونوں اپنا کردار با آسانی ادا کریں اور اسی صورت ممکن ہو گا جب خواتین کیلئے سفر کرنا اور پبلک مقامات تک رسائی آسان ہو گی۔ٹرانسپورٹ کی عدمفراہمی، ٹریفک کے اژدھام کی موجودہ صورتحال خواتین کیلئے ایک بڑا مسئلہ بن چکے ہیں۔عام طور پر یہ خیال کیا جاتا ہے کہ شہروں میں مقیم لوگوں کو روزمرہ زندگی کی تمام سہولیات میسر ہوتی ہیں جو کہ سراسر غلط ہے شہروں میں بھی خواتین کا اکیلے ایک جگہ سے دوسری جگہ آزادانہ گھومنا پھرنا قطعاً آسان نہیں اگرچہ آج خواتین خواہ تعلیم ہو یا دیگر شعبہ ہائے زندگی کسی بھی طور پر مردوں سے پیچھے نہیں رہیں مگر ان کے راستے میں بے شمار رکاوٹیں اور مسائل حائل ہیں جن پر قابو پانا حکومت اور سرمایہ دار طبقے کی مشترکہ ذمہ داری ہیں۔
$$$123$$$
روزمرہ زندگی میں خواتین کو درپیش تعلیم،صحت اور روزگار کے مسائل کا ایک انبار لگا ہوا ہے اس کے علاوہ ٹرانسپورٹ کا مسئلے کا کیا ذکر کیا جائے اس کی صورتحال انتہائی افسوسناک ہے۔
$$$123$$$
ہمارے ہاں کسی لڑکی کا اکیلے گھر سے باہر جانا ویسے بھی محفوظ نہیں سمجھا جاتا کیونکہ جونہی لڑکی گھر سے باہر نکلتی ہے اسے لوگوں کے ناخوشگوار اور غیر مہذب رویوں کا سامنا کرنا پڑتا ہے انہیں اکثر بس کے انتظار میں گھنٹوں سٹاپ پر کھڑا ہونا پڑتا ہے تو اردگرد موجود مرد گھورتے ہیں اور کئی تو آکر کوئی نہ کوئی جملہ کس دیتے ہیں،اگر اس سے بھی بات نہ بنے تو یہ قریب آنے کی کوشش کرتے ہیں اور یہ صورتحال انتہائی تکلیف دہ ہوتی ہیں۔
$$$123$$$
حفظ حقوق نسواں کا بل پاس ہوئے کافی عرصہ گزر چکا ہے،مگر اس سے خواتین کا معیار زندگی بہتر ہوا ہے،نہ تشدد اور نا انصافی کے واقعات میں کمی آئی ہے۔عورتوں کو جنسی طور پر ہراساں کئے جانے سے محفوظ رکھنے کا ایکٹ،نام نہاد رسم و رواج کے خاتمے کا قانون، تیزاب پھینکنے کی روک تھام،نیشنل کمیشن آن اسٹیس آف ویمن کو با اختیار بنانے کا قانون،قیدی عورتوں کی فلاح و بہبود جیسے اہم قوانین پاس کئے گئے تھے لیکن ان میں سے ایک بھی قوانین پر اب تک عمل درآمد ہوتا دکھائی نہیں دیتا ہے۔
$$$123$$$
ہر شعبے میں مرد اور عورت کے درمیان صنفی امتیاز بڑھتا ہی جا رہا ہے۔کوئی بھی معاشرہ خواتین کی صلاحیتوں کا بھرپور فائدہ اٹھائے بغیر ترقی نہیں کر سکتا،اس لئے ان کو بہتر مواقع فراہم کرنے ہوں گے۔کسی قوم کی حالت کا صحیح اندازہ اس قوم کی عورتوں کی حالت سے لگایا جا سکتاہے۔ خواتین کو ایسے مواقع فراہم کئے جائیں ،جس میں وہ اپنی تعلیم،توانائی اور مہارت کو مرد حضرات کے ساتھ مل کر ملک کی اقتصادی ترقی میں اہم پیشرفت کر سکیں۔
$$$123$$$
پاکستان بنیادی طور پر ایک زرعی ملک ہے اور یہاں کی تقریباً 70 فیصد آبادی زراعت سے منسلک ہے۔ایک زرعی ملک ہونے کی حیثیت سے چاہیے تو یہ تھا کہ ہم زرعی اجناس کی پیداوار میں خود کفیل ہوتے اپنی ضروریات پوری کرنے کے علاوہ بیرون ملک برآمد کرکے زرمبادلہ کماتے۔لیکن بدقسمتی سے ماضی میں حکومتوں کی ناقص حکمت عملی اور ڈنگ ٹپاؤ پالیسیوں کی وجہ سے مطلوبہ نتائج حاصل نہیں کیے جا سکے۔
$$$123$$$
ماضی میں حکومتوں نے جو بھی پالیسی بنائی اس کا فائدہ صرف بڑے کاشتکاروں نے اٹھایا اور چھوٹے کسان ان ثمرات سے محروم رہے۔ پاکستان تحریک انصاف کی حکومت کو اس بات کا احساس ہے کہ زرعی شعبے کی ترقی اور کسان کی حالت بہتر بنائے بغیر ملک میں سبز انقلاب نہیں لایا جا سکتا ہے۔
$$$123$$$
یہی وجہ ہے کہ وزیر اعلیٰ پنجاب عثمان بزدار نے اس شعبے کو اٹھانے کے لئے عملی اقدامات کا آغاز کیا۔
$$$123$$$
عثمان بزدار نے پالیسی تشکیل دی ہے تاکہ پنجاب کو حقیقی معنوں میں زرعی گھر بنایا جا سکے۔
$$$123$$$
موجودہ حکومت نے زرعی شعبے میں نئی جہتوں 2019ء میں متعارف کرتے ہوئے مختصر ترین مدت میں اسے منافع بخش بنایا۔پنجاب حکومت کے اقدامات نے معیشت کی سمت درست کر دی ہے۔ان کی حکومت اب تک کاشتکاروں کو 46 کروڑ روپے کی جدید زرعی مشینری امدادی قرضوں پر دے چکی ہے۔
$$$123$$$
فصلوں کی 80 نئی اقسام کی منظوری دی گئی ہے۔پیداوار کو بڑھانے کیلئے ریسرچ کلچر کو فروغ دیا گیا۔جس کیلئے چھ ارب روپے مختص کیے گئے۔گندم چنے وغیرہ کی پیداوار میں اضافہ ہوا۔78 ایکڑ بنجر اراضی کو قابل استعمال بنایا جا چکا ہے۔اب تک کسانوں کو بزار حکومت 35 ارب روپے کے بلاسود قرضے فراہم کر چکی ہے۔ایک اور کام جو پچھلی حکومتیں نہ کر سکیں یعنی شوگر ملوں سے کاشتکاروں کو ننانوے فیصد واجبات کی ادائیگی یقینی بنائی گئی۔
$$$123$$$
ای کریڈٹ اسکیم کے قرضوں میں ربیع کی فصل کیلئے 5000 اور خریف کے لئے دس ہزار کا اضافہ کیا گیا۔زراعت کا شعبہ چند یا معمولی اصلاحات سے ٹھیک نہیں ہو سکتا اور اس شعبے میں ملکی معیشت کو سنبھالنے اور پروان چڑھانے کی مکمل گنجائش موجود ہے۔
$$$123$$$
یقینا اسی لئے عثمان بزدار ذاتی دلچسپی لے کر ناقابل تحسین اقدام اٹھا رہے ہیں،ان تمام کامیابیوں میں وزیراعظم عمران خان کو کریڈٹ نہ دینا زیادتی ہو گی جنہوں نے 300 ارب روپے کی لاگت سے زرعی ایمرجنسی پروگرام کا آغاز کیا۔
$$$123$$$
اس کے ساتھ ساتھ کپاس پاکستان کی ایک نقد آور فصل ہے اور پاکستان کی معیشت میں ریڑھ کی ہڈی کی حیثیت رکھتی ہے۔ملکی زرمبادلہ کا 60 فیصد انحصار کپاس اور اس کے مصنوعات کی برآمدات پر ہے عالمی سطح پر ٹیکسٹائل کے شعبے میں ہونے والی تجارت کا حجم تقریباً 14 ارب ڈالر ہے۔پنجاب ملکی پیداوار کا تقریباً 70 فیصد پیدا کرتا ہے۔پنجاب میں تقریباً پچاس لاکھ ایکڑ رقبہ پر کپاس کاشت کی جاتی ہے جس سے ستر لاکھ گانٹھیں حاصل ہوتی ہیں۔
$$$123$$$
2015 سے کپاس کی کاشت کے رقبے اور پیداوار میں بتدریج کمی واقع ہوئی ہے۔لیکن اب کپاس کا کاشتکار بارانی علاقوں میں بھی کپاس کاشت کرکے پاکستانی معیشت کی بہتری میں اپنا حصہ ڈال سکے گا۔جس کی بدولت ہزاروں لوگوں کو روزگار کے مواقع بھی حاصل ہوں گے۔
$$$123$$$
جنوبی پنجاب کی اہمیت کو مدنظر رکھتے ہوئے کاٹن ریسرچ انسٹیٹیوٹ ملتان کے تحت 35 کروڑ 20 لاکھ روپے کی خطیر فنڈ کی الگت سے جدید لیبارٹریوں اور دفاتر کا قیام عمل میں لایا گیا ہے۔
$$$123$$$
اور آخر میں یہ بات بھی قابل فخر ہے کہ پچھلے سال ورلڈ بینک نے کہا کہ پنجاب کا زرعی شعبہ تبدیلی کی طرف راغب ہے اور یہ تبدیلی پنجاب میں آہستہ آہستہ دکھائی دینے لگی ہے۔فصل انشورنس اسکیم کے تحت گزشتہ ایک سال میں تین لاکھ انسانوں کو رجسٹرڈ کیا گیا یعنی کئی لاکھ خاندان معاشی بدحالی سے محفوظ رہے۔مزید یہ کہ کاشتکاروں کو موسمیاتی تبدیلیوں قدرتی آفات اور ٹڈی دل کے نقصانات کے ازالے کیلئے بیمہ کی سہولت فراہم کی گئی۔
$$$123$$$
اور مجموعی طور پر پانچ لاکھ 39 ہزار 439 کاشتکاروں کے فصلوں کا بیمہ ہو چکا ہے اور انشورنس کمپنیوں کو 98 کروڑ روپے بطور فریضہ ادا کیا جا چکا ہے۔مذکورہ بالا اقدامات سے ظاہر ہو رہا ہے کہ صوبہ پنجاب میں ایک مرتبہ پھر زراعت ترقی کرے گی۔ پاکستانی معیشت میں بہتری کے ساتھ ساتھ کسان بھی خوشحال ہو گا جس کا سارا کریڈٹ پنجاب حکومت اور وزیراعظم عمران خان کو جاتا ہے۔
$$$123$$$
پاک بحریہ کی کثیر القومی امن مشق 2021 فروری میں منعقد کی جا رہی ہے۔ یہ مشق سال 2007سے ہر دو سال بعد منعقد کی جاتی ہے۔ پاک بحریہ کی اس کاوش کا مقصدہے کہ علاقائی اور دیگر بحری افواج کے مابین مشترکہ تعاون کو فروغ دیتے ہوئے متعدد صلاحیتوں کو نکھارا جائے۔ اس مشق میں کئی ممالک کی افواج ایک پلیٹ فارم پر اکٹھی ہوتی ہیں۔
$$$123$$$
مختلف ممالک کے جہازوں پر موجود عملہ اور مندوبین پاک بحریہ کے افسران اور جوانوں سے میل جول کرتے ہیں۔ ایک کثیر القومی پلیٹ فارم کی حیثیت سے، امن مختلف بحری افواج کے مابین پیشہ ورانہ تعلقات کو بہتر کرنے میں مددگار ثابت ہوتی ہے اور دیگر اقوام کے سامنے پاکستان کا مثبت امیج بنانے میں اپنا کردار ادا کرتی ہے۔
$$$123$$$
یہ مشق بحری سفارتکاری کی بہترین مثال ہے اور پاک بحریہ کے افراد کی پیشہ وارانہ قابلیت بڑھانے کے ساتھ ساتھ ملک کے وقار کو بڑھانے کا باعث بھی ہے۔
$$$123$$$
بحر ہنددنیا کی مصروف ترین تجارتی گزرگا ہ ہونے کی حیثیت سے انتہائی اہمیت کی حامل ہے۔ تیل کی عالمی ترسیل کا دو تہائی اور بلک کارگو ٹرانزٹ کا ایک تہائی بحر ہند کے راستے سے گزرتا ہے۔چین کا تقریبا 80 فیصد، جنوبی کوریا کا 90 فیصد اور جاپان کا 90 فیصد تیل بحر ہند سے گزرتا ہے۔ مشق امن بحر ہند میں سمندری تحفظ کویقینی بنانے کے مشترکہ نظریے کو فروغ دیتی ہے۔
$$$123$$$
اس مشق کو بحر ہند میں تجارت کو بغیر کسی رکاوٹ، حفاظت اور سیکیورٹی کے ساتھ جاری رکھنے کے لیے ڈیزائن کیا گیا ہے۔
$$$123$$$
موجودہ مشق امن سیریزکی ساتویں مشق ہے جوپاک بحریہ گذشتہ دو دہائیوں سے لگاتارجاری رکھے ہوئے ہے۔ مشق امن ''سمندروں کی آزادی'' کے حوالے سے پاکستان کے غیر متزلزل عزم کی توثیق کرتی ہے۔ اس طرح کی مشقوں سے پاک بحریہ بحر ہندمیں ہر طرح کی غیر قانونی سرگرمیوں کو ختم کرنے کی کوشش کر رہی ہے اور اس سے بڑے پیمانے پر بحر ہند کی گزرگاہوں پر تجارت کے مستحکم بہاؤ کو جاری رکھنے میں مدد فراہم ہوگی۔
$$$123$$$
اس مشق سے خطے میں کسی بھی قسم کی امدادی سرگرمی کے لیے مشترکہ حکمتِ عملی بنانے پر بھی زور دیا جاتا ہے۔
$$$123$$$
مشق امن کی توجہ کا مرکز بحری قزاقی، اسمگلنگ، دہشت گردی، قدرتی آفات وغیرہ جیسے غیر روایتی اور غیر روایتی خطرات کے خلاف موثر اقدامات کرنا ہے۔ حالیہ دنوں میں، پاکستان کے مفاد سے وابستہ سمندری علاقے میں سمندری جرائم کی شدت میں نمایاں کمی واقع ہوئی ہے۔
$$$123$$$
یو این ایس سی آر کے قائم کردہ اتحاد کے تحت کیے جانے والے آپریشنز، آزاد گشت اور امن جیسی مشقوں کے انعقاد سے ایسے واقعات کی کمی میں پاک بحریہ کا اہم کردار ہے۔
$$$123$$$
امن مشق کا آغاز ایک بین الاقوامی کانفرنس سے ہوتا ہے جس میں بحری امور کے نامور اسکالرز اور پیشہ ور ماہرین کو اکٹھا کیا جاتا ہے اور مباحثے منعقد کیے جاتے ہیں۔
$$$123$$$
ان مباحثوں میں سمندری تحفظ سے متعلق مختلف چیلنجز اور ان کے اثرات کی جانچ پڑتال کی جاتی ہے۔ان چیلنجز سے نبرد آزما ہونے کے لیے حل تلاش کر کے ان کی افادیت کا اندازہ بھی لگا یا جاتا ہے۔ مشق کے سی فیزمیں بحری جہازوں، آبدوزوں اور ہوائی جہازوں سمیت میرین فورسزشریک ہوتی ہیں۔ اس دوران مختلف جہازوں پر بحری مندوبین بھی موجود ہوتے ہیں جو پہلے سے طے شدہ مشقوں کو سرانجام دیتے ہیں۔
$$$123$$$
اس سے ایک دوسرے کے پیشہ وارانہ طریقہ کار کو بہتر طور پر سمجھنے اور مطابقت پیدا کرنے کا موقع ملتا ہے۔
$$$123$$$
 گزشتہ سال عالمی منظر نامہ اور بنی نوع انسان کی زندگی میں ایسی تبدیلی لایا جس کی مثال انسانی تاریخ میں نہیں ملتی۔ اس سال نے لوگوں کے ذہنوں پر تاریک اور انمٹ نقوش چھوڑے ہیں۔ امریکہ میں روزانہ کی بنیاد پر اموات کی شرح 9/11حملوں میں اموات سے زیادہ تھی۔
$$$123$$$
دسمبر 2020کے آغاز تک امریکہ میں ہلاکتوں کی تعداد دو لاکھ 97 ہزار جب کہ دنیا بھر میں اموات کی تعداد 1.52ملین ریکارڈ ہو چکی تھی۔ دسمبر کے پہلے ہفتے تک ہندوستان میں 1لاکھ 39ہزار 7سو اموات ہوئیں۔ کرہ ارض پر انسانی زندگی کا ایک نیا ڈھنگ شروع ہو چکا ہے اور اس میں تبدیلیاں بھی جاری ہیں۔ویکسین ہویا نہیں، ناول کورونا وائرس اب موجود رہے گا۔ آنے والے سالوں میں مزید وبائی امراض پھوٹنے کا خدشہ بھی موجودہے۔
$$$123$$$
موسمیاتی تبدیلی، ناقص ترقیاتی پلان اور آزاد سرمایہ دارانہ نظام کی لعنت سے بنی نوع انسان کو مزید پریشانیوں کا سامنا کرنا پڑے گا۔ کرونانے اُس ماحول کا منظرنامہ پیش کیا جس میں مستقبل کی جنگ لڑی جائے گی۔ کسی بھی فوج کی جنگی صلاحیت اور تیاری اس کی افرادی قوت کے حوصلے اور جسمانی تندرستی سے براہ راست متناسب ہے۔
$$$123$$$
مستقبل کی فوجی قوتیں جنھیں جنگ کی بدلتی ہوئی ہئیت اور جدید ٹیکنالوجی کے سنگین اثرات سے نبردآزما ہونا ہے انھیں فوجوں میں وبائی امراض کا مقابلہ کرنے کے لئے بھی تیار رہنا ہو گا۔
$$$123$$$
یہ مشکلات بحری افواج کے لیے زیادہ بڑھ جاتی ہیں۔جنھیں تنگ جگہوں پر لمبے دورانیے کے لیے کام کرنا ہوتا ہے۔ ضروری نہیں کہ ترقی کی وجہ سے مشین انسانوں کی جگہ مکمل طور پر لے لے، پھر بھی یہ کہانی نئی نہیں ہے۔ 430قبل مسیح میں پیلو پنیسیائی جنگ کے دوران بھی قدیم یونان ایک تباہ کن طاعون کا شکار ہوا تھا۔ اپنے وقت کے دو طاقتور اتحادیوں، ایتھنز اور اسپارٹاکے مابین ہونے والی لڑائی میں ایتھنز کو طاعون کی وبائکا شدید جھٹکا لگا تھا۔
$$$123$$$
ایتھنز کی آبادی کا ایک سے دو تہائی کے درمیان آبادی اور ایک ممتاز جنرل بھی ہلاک ہوگئے تھے۔ مؤخر الذکر کو بھی بیماری سے بچنے کے لئے اتھینیائی سرزمین (اٹیکا) پر اپنا حملہ ترک کرنا پڑاتھا۔
$$$123$$$
بحر ہند آج کل دنیا میں سب سے زیادہ مسابقتی بحری رقبہ ہے رواں صدی میں طاقت کا زبردست مقابلہ یہاں جاری ہے۔ گذشتہ دہائی میں ہندوستان اور امریکہ کے مابین اسٹریٹجک تعلقات میں زبردست چڑھاؤ دیکھنے میں آیا ہے۔
$$$123$$$
صرف 4 سالوں میں دونوں ممالک کے درمیان تین اہم اسٹریٹجک معاہدوں پر دستخط ہوئے ہیں۔ 2016 میں ہونے والے LEMOAاور 2018 میں ہونے والے COMCASAکے بعد تازہ ترین مذاکرات کا نتیجہBECA رہا۔ بنیادی تبادلہ اور تعاون کا معاہدہ(BECA)کے ذریعے دونوں فورسزکے مابین حساس، درجہ بند معلومات کے تبادلے کے ساتھ ساتھ ہر فریق کو درجہ بند ڈیٹا تک بلا روک ٹوک رسائی کی سہولت بھی میسر ہوگی۔
$$$123$$$
یہ معلومات امریکی سیٹلائٹ کے ذریعہ فراہم کی جائیں گی۔ یہ سب نیویگیشن اور فوجی اثاثوں کو نشانہ بنانے میں معاون ثابت ہوگا۔ مختصراًیہ کہ اب خطے میں فوجی وسائل کی نگرانی بھارت اور امریکہ مشترکہ طور پر کریں گے۔
$$$123$$$
اس دوران دونوں ممالک کے مابین بحری مفادات کے تعاون میں بھی توسیع ہوئی ہے۔ فوجی تعلقات میں امریکی اور بھارتی بحریہ کی مشترکہ مشقیں سب سے اہم حصہ ہیں۔
$$$123$$$
یہ واضح ہے کہ اس طرح کے تمام مشترکہ اقدامات چین اور پاکستان کے خلاف ہیں، جو اسٹراٹیجک مفادات کو اکٹھا کرنے کے حتمی اہداف ہیں۔ حتمی مقصد چین کو بحر ہند میں قدم جمانے سے روکنا اورسی پیک کو غیر فعال کرنا ہے۔ پاکستان کے اندر ”را“ کی جانب سے کی جانے والی تخریبی سرگرمیوں کے ناقابل تردید ثبوتوں پر مشتمل حالیہ ڈوزئیر دنیا کی سب سے بڑی جمہوریت کا بدصورت چہرہ ہے جو کہ یہ بھی دعویٰ کرتی ہے کہ وہ بین الاقوامی دہشت گردی کا مقابلہ کررہی ہے۔
$$$123$$$
دنیا مودی کے ہندوستان کی اس طرح کی مکروہ سازشوں کونظرانداز نہ کرکے اپنے لیے خطرہ بڑھائے گی۔ بحر ہند اور جنوبی ایشیائایک خطرناک حالت سے دو چارہیں۔ ایک چھوٹی لیکن مضبوط پاک بحریہ ''سمندروں کی آزادی'' کو برقرار رکھے ہوئے ہے لیکن اس کے لئے مشترکہ کوشش کی ضرورت ہے۔مشق امن اس سمت میں ایک انتہائی اہم اقدام ہے۔
$$$123$$$
ملتان سمیت جنوبی پنجاب کی پرائس کنٹرول کمیٹیوں کو ہدایت کی گئی ہے کہ اشیاء ضروریہ کی قیمتوں میں استحکام کیلئے انتظامی اقدامات تسلسل کے ساتھ کئے جائیں اور ذخیرہ اندوزوں،ناجائز منافع خوروں پر کڑی نظر اور ان کے خلاف کریک ڈاؤن جاری رکھا جائے۔حکومت پنجاب کے بروقت اور موٴثر اقدامات سے آٹا،چینی اور دیگر اشیاء ضروریہ کی قیمتوں میں خاطر خواہ کمی ہوئی ہے۔
$$$123$$$
پرائس کنٹرول مجسٹریٹس کے زائد نرخ پر اشیاء فروخت کرنے والوں کیخلاف آپریشن سے عوام کو سستی اشیاء خورد نوش کی فراہمی یقینی ہو رہی ہے۔صوبائی پارلیمانی سیکرٹری برائے اطلاعات و ثقافت محمد ندیم قریشی نے کہا ہے کہ پاکستان میں اقلیتیں آزاد ہیں اور وہ اپنے مذہبی تہوار جوش و خروش سے مناتے ہیں جبکہ انڈیا میں انہیں شدید تحفظات کا سامنا کرنا پڑتا ہے۔
$$$123$$$
قائداعظم ایک عظیم رہنماء تھے جنہوں نے ہندوستان کے مسلمانوں کو منزل اور نئی جہت دی۔وطن عزیز کا حصول عظیم قائد کی بے مثال قیادت کا منہ بولتا ثبوت ہے،آج ہم قائد کی مرہون منت آزاد فضاؤں میں سانس لے رہے ہیں،ہمارے آج کے حالات نے ثابت کر دیا کہ قائداعظم کا فیصلہ سو فیصد درست تھا،ہماری قوم عظیم قائد کو خراج عقیدت پیش کرتی ہے۔
$$$123$$$
انہوں نے کہا کہ حکومت نے قائداعظم کے وڑن کے مطابق ملک کو ترقی و خوشحالی کی راہ پر گامزن کر دیا ہے،نیا پاکستان قائداعظم کی سوچ اور وژن کا عکاس ہے،اس موقع پر فرخ زبیر،بشپ کامران مائیکل،اقبال عاربی زاہدہ قریشی سمیت دیگر بھی موجود تھے۔
$$$123$$$
ضلعی انتظامیہ کے زیر انتظام احساس کفالت سنٹرز سے کیش امداد کا سلسلہ جاری ہے۔ضلع ملتان کے 84 ہزار مستحقین میں 1 ارب روپے سے زائد رقم تقسیم کر دی گئی۔ضلع کے 1 لاکھ 6 ہزار مستحقین احساس کفالت پروگرام سے مستفید ہوں گے جن میں تحصیل سٹی کے 25 ہزار اور صدر کے 21 ہزار مستحقین امداد حاصل کر چکے ہیں جبکہ جلالپور کے 18 ہزار اور شجاع آباد کے 19 ہزار متاثرین کو بھی کیش امداد فراہم کر دی گئی ہے۔
$$$123$$$
امداد کی فراہمی کے لئے ضلع میں 15 احساس کفالت مراکز میں 27 کاونٹرز قائم کئے گئے ہیں۔اس ماہ شروع ہونے والا کیش امداد کا سلسلہ کامیابی کے ساتھ اختتام کی طرف گامزن ہے۔وزیراعظم پاکستان عمران خان کے وژن کے مطابق سیاحت کے فروغ بارے اقدامات کا آغاز کر دیا گیا۔حکومت پنجاب نے ملتان کی صدیوں پرانی مذہبی و ثقافتی اہمیت اجاگر کرنے کا فیصلہ کر لیا۔
$$$123$$$
شہر کی تاریخی مقامات کی بحالی بارے خصوصی ٹیم ساجدہ ونڈل کی قیادت میں کمشنر آفس آئی اور بریفنگ دی۔اس موقع پر قلعہ کہنہ قاسم،مزارات کی بحالی بارے مختلف امور پر تفصیلی بحث اور غور کیا گیا۔
$$$123$$$
کمشنر ملتان ڈویژن جاوید اختر محمود نے کہا کہ اولیاء کرام کی دھرتی کو روشنیوں کا شہر بنانے کیلئے عملی اقدامات کا آغاز کیا گیا۔اولیاء کرام کے مزارات ملتان کی شان اور اس خطے کی پہچان ہیں۔
$$$123$$$
دنیا بھر سے لوگ روحانی سکون حاصل کرنے اولیاء اللہ کے درگاہ پر آتے ہیں۔صدیوں پرانی عمارات کا طرز تعمیر سیاحوں کیلئے خصوصی دلچسپی کا باعث ہے۔تاریخی عمارات اور عبادت گاہوں کی حفاظت کیلئے محکمہ آثار قدیمہ کردار ادا کرے۔ڈپٹی کمشنر ملتان عامر خٹک نے کہا کہ واٹر ورکس روڈ کی طرف قلعہ کی دیوار بحال ہونی چاہیے۔ڈی جی ایم ڈی اے،پارکس اینڈ ہارٹی کلچر اتھارٹی آغا علی عباس نے کہا ہے کہ تاریخی مقامات کی بحالی میں عوامی رائے کو مدنظر رکھ کر تمام مقامات کو اصلی حیثیت میں بحال کرنا چاہیے۔
$$$123$$$
اجلاس میں ڈائریکٹر تعلقات عامہ سجاد جہانیہ،ڈپٹی ڈائریکٹر ٹیکنیکل محمد ارفع،میونسپل افسر زاہد اقبال،ایس ڈی او آر کیا لوجی غلام محمد،ریجنل منیجر ٹی ڈی سی پی اشعر اقبال،رانا طارق منیجر اوقاف،سید علی رضا گردیزی،محمد علی واسطی ،جبار مفتی،شوکت اشفاق،پرویز ونڈل،نظر عباس کاظمی اور دیگر افسران اور سول سوسائٹی کے افراد موجود تھے۔
$$$123$$$
پارلیمانی سیکرٹری اطلاعات محمد ندیم قریشی سے ممبر پاکستان بیت المال پنجاب فرخ زبیر نے ملاقات کی۔
$$$123$$$
ممبر پاکستان بیت المال پنجاب اور ایم پی اے پی پی 216 کی جانب سے مستحقین میں فنڈز کی تقسیم کے حوالے سے تفصیلی گفتگو اور مختلف امور پر تبادلہ خیال کیا۔ممبر پاکستان بیت المال پنجاب فرخ زبیر نے کہا کہ پی پی 216 میں مستحق افراد میں جلد امدادی چیک تقسیم ہوں گے ۔
$$$123$$$
نواب پور جہیز جلنے کے واقعہ میں دو بہنوں کو جہیز کیلئے کپڑے اور سامان بیت المال نے خرید کر دیا ہے۔بیت المال کی جانب سے اسپیشل مسیحی بچوں کو کرسمس کے موقع پر ویل چیئرز تقسیم کی گئیں ہیں۔ پاکستان بیت المال مستحق افراد میں امداد کا سلسلہ جاری رکھے گا۔ پارلیمانی سیکرٹری برائے اطلاعات ندیم قریشی حکومت پنجاب کی جانب سے نواب پور جا کر جہیز کیلئے 5 لاکھ روپے کا امدادی چیک دونگا۔
$$$123$$$
وزیر اعلیٰ پنجاب سردار عثمان بزدار نے نواب پور واقعہ کیلئے پانچ لاکھ روپے مالی امداد کی منظوری دے دی ہے۔پی پی 216 کے ذہین طلباء و طالبات میں امدادی چیک تقسیم ہوں گے۔حکومت کا کام عوام کو ریلیف فراہم کرنا ہے جس کی وہ ہر ممکن کوشش کر رہی ہے۔پی پی 216 کے یتیم اور مستحق بچوں کے تعلیمی اخراجات حکومت برداشت کرے گی۔
$$$123$$$
بھارت کے غیر قانونی زیر تسلط کشمیر میں نام نہاد یوم جمہوریہ منانے سے قبل کشمیریوں پر عرصہ حیات تنگ کر دیا گیا ہے بہت سے نوجوانوں کو بغیر وجہ کہ گرفتار کیا جا رہا ہے۔وادی میں شدید برف باری سے نظام زندگی متاثر ہے۔عوام جب نان نفقے کے لئے گھروں سے باہر نکلتی ہیں تو انہیں یا تو قتل کر دیا جا رہا ہے یا پھر گرفتار کر لیا جا رہا ہے۔
$$$123$$$
15 اگست 2019ء آرٹیکل 35 اے،370 کے خاتمے اور کشمیر ہڑپ کرنے کے بعد کشمیری نوجوانوں کو گھروں سے اٹھانا اور ماورائے عدالت قتل کر دینا بھارتی سیکیورٹی فورسز نے معمول بنا لیا ہے۔کشمیر کی مجموعی آبادی کا 60 فیصد حصہ 30 سال سے کم عمر افراد پر مشتمل ہے۔اس وقت باقاعدہ منصوبہ بندی کے تحت کشمیریوں کی نوجوان نسل کو نشانہ بنایا جا رہا ہے ۔
$$$123$$$
جب ہر تھکنڈہ آزمانے کے بعد بھی بھارت کشمیریوں کی آزادی کی تحریک کو کچلنے میں ناکام رہا تو اب سیکیورٹی اہلکاروں کو نوجوانوں کا قتل عام کرنے کیلئے انہیں انعامات و مراعات کی لالچ دی گئی ہے۔
$$$123$$$
شوپیاں انکاؤنٹر بھارتی غاصب افواج کی بربریت و درندگی کی تازہ مثال ہے۔
$$$123$$$
تحقیقات کے مطابق کہ بھارتی راشٹریہ رائفلز 62 ویں بٹالین کمانڈر کے افسر کیپٹن بھوپیندر سنگھ کو کشمیری نوجوانوں کو شہید کرنے پر ڈالروں سے نوازا گیا۔جبکہ جعلی مقابلوں کی خبریں منظر عام پر لانے کی پاداش ہیں کشمیری صحافیوں کی زندگیاں بھی خطرے میں پڑ گئی ہیں۔ کشمیری صحافی قاضی شبلی کو شوپیاں واقعے کی خبر منظر عام پر لانے کی پاداش میں ڈرایا دھمکایا گیا اور مذکورہ خبر واپس لینے کے لئے مسلسل دباؤ ڈالا جاتا رہا۔
$$$123$$$
بھارتی فوج کی شکایت پر انہیں 17 روز جیل میں بھی رہنا پڑا۔جہاں انہیں روزانہ تفتیش کے نام پر شدید تشدد کا نشانہ بنایا جاتا تھا۔ایک رپورٹ کے مطابق بھارتی فوج کی جانب سے کشمیری نوجوانوں کو شہید کرنے پر 27 ہزار ڈالرز کا انعام دیا جاتا ہے۔نیوز ایجنسی اے ایف پی اور کشمیری صحافیوں نے بھارتی پولیس اور مسلح افواج کی تفتیشی دستاویزات میں ہزاروں جعلی انکاؤنٹر کا انکشاف کیا ہے۔
$$$123$$$
بتایا گیا ہے کہ بھارتی مسلح افواج کے کمانڈرز حکومتی ایماء پر ان فوجی افسران کے لئے کیش ایوارڈز کا اہتمام ڈالرز کی نقد ادائیگیوں اور بہادری کی اسناد کی صورت کرتے ہیں۔جینو سائیڈ واش ایمنسٹی انٹرنیشنل اور ہیومن رائٹس سمیت کشمیری میڈیا نے انکشاف کیا ہے کہ اب تک ایک لاکھ کشمیری نوجوانوں کو جعلی مقابلوں میں شہید کیا جا رہا ہے۔
$$$123$$$
جبکہ جعلی مقابلوں کی خبریں منظر عام پر لانے کی پاداش ہیں کشمیری صحافیوں کی زندگیاں بھی خطرے میں پڑ گئی ہیں۔
$$$123$$$
کشمیر میڈیا سروس کی ایک رپورٹ کے مطابق کشمیری نوجوانوں کے غیر قانونی قتل کے پس پردہ بھارتی فوج کو دیئے گئے خصوصی اختیارات میں جن کی بناء پر انہیں سزا سے استثنیٰ حاصل ہے۔شوپیاں جعلی مقابلے میں تین بے گناہ کشمیریوں کی شہادت پر کشمیری صحافی مزمل جلیل نے بتایا کہ بھارتی قابض افواج نے ان کا قتل کیا۔جو کچھ آج شوپیاں میں کیا گیا یہی پتھری بل،کنن پوش پورہ،مڑھل،گاؤ کدل،بجبہاڑہ،ہندوارہ،زکورہ،بٹہ مالو،سوپور، ہانڈی پورہ میں دہرایا جا چکا ہے اور یہ قتل عام اقوام متحدہ سمیت عالمی انسانی حقوق کے اداروں کے منہ پر طمانچہ کے مترادف ہے۔
$$$123$$$
نہ ہی چھٹی سنگھ پورہ میں 35 سکھوں کے قتل عام میں ملوث اصل مجرموں کو پکڑا جا سکا ہے اور نہ اس واقعہ کے فقط چار روز بعد پتھری بل میں ایک جعلی مقابلے میں شہید کئے گئے پانچ کشمیریوں کے قاتلوں کو سزا دی گئی ہے اور نہ ہی براک پورہ ہلاکتوں کے ملوث سیکیورٹی اہلکاروں اور افسروں کو انصاف کے کٹہرے میں کھڑا کیا گیا۔
$$$123$$$
غیر سرکاری بھارتی تنظیم سینٹر فارپیس اینڈ پروگریس کے چیئرمین او پی شاہ نے بھارتی وزیراعظم مودی کے نام خط میں لکھا ہے کہ دسمبر 2020ء کو سری نگر کے نواح میں بھارتی فوج کے ہاتھوں مارے جانے والے تین کشمیری نوجوانوں کے قتل کی غیر جانبدار تحقیقات کرائیں۔
$$$123$$$
بھارتی فوج کی 02 راشٹریہ رائفلز نے مقبول وانی،اطہر مشتاق دانی اور زبیر احمد لون کی سری نگر کے لاوی پورہ علاقے میں قتل کیا تھا۔ نوجوانوں کے لواحقین کے مطابق مارے جانے والے بے گناہ تھے۔او پی شاہ نے کہا اگر ہم کشمیریوں کے دل و دماغ کو جیتنا چاہتے ہیں تو ”جعلی مقابلوں“ کو مکمل طور پر ختم کرنا ہو گا۔لہٰذا،بھارتی حکومت اور اس کی فورسز پر یہ فرض ہے کہ وہ کسی بھی مشکوک مقابلے کی مکمل تحقیقات کرے اور اس بات کو یقینی بنائے کہ ان معاملات میں جہاں فورسز نے غیر قانونی ہلاکتوں کا ارتکاب کیا ہے،وہاں انصاف بروقت انجام دیا جاتا ہے۔
$$$123$$$
جموں و کشمیر انٹرنیشنل فورم برائے جسٹس اینڈ ہیومن رائٹس،انسانی حقوق کے کارکن محمد احسن ادنتو نے انکشاف کیا ہے کہ سیرت الحسن سمیت 19 کشمیری طلبا جعلی مقدمات میں گزشتہ 4 سال سے جیل میں بند ہیں۔
$$$123$$$
انسانی حقوق کی عالمی تنظیمیں بالخصوص،ایمنسٹی انٹرنیشنل اور ایشیا واچ ان طلبا کی رہائی کے لئے کردار ادا کریں۔گزشتہ سال 2020ء میں بھارتی افواج کے ہاتھوں تین سو نہتے کشمیری بہیمانہ طریقے سے قتل ہوئے جن میں کم عمر نوخیز بچے بھی شامل ہیں۔
$$$123$$$
بھارتی حکومت نے ان سفاکانہ واقعات کی کوریج کے لئے آنے والے غیر ملکی ذرائع ابلاغ اور انسانی حقوق کے لئے کام کرنے والوں کے مقبوضہ وادی میں داخلے پر پابندی لگا رکھی ہے۔ستم ظریفی یہ ہے کہ بھارتی افواج کشمیری نوجوانوں کی نسل کشی میں مصروف ہیں جبکہ وادی میں مکمل طور پر کرفیو نافذ ہے۔جبکہ مقبوضہ وادی میں بھارتی افواج کی جانب سے انسانی حقوق کی کھلی خلاف ورزی کا حالیہ انکشاف اقوام متحدہ اور مہذب دنیا کی آنکھیں کھول دینے کے لئے کافی ہے۔
$$$123$$$
”کشمیر ریڈر“کی ایک رپورٹ میں بتایا گیا ہے کہ مقبوضہ وادی میں جعلی مقابلوں کی ایک لمبی داستان ہے۔جو 1980ء کے آخر میں اس وقت اپنائی گئی جب کشمیریوں نے آزادی کے لئے تحریک کا آغاز کیا تھا۔اس تحریک کے فوری بعد مقبوضہ کشمیر میں اسپیشل پاورز ایکٹ کی مدد سے بھارتی فوج کو جعلی انکاؤنٹر سمیت دیگر ظالمانہ کارروائیوں کے لئے خصوصی اختیارات دیئے گئے تھے۔
$$$123$$$
”ہندوستان ٹائمز“ کی رپورٹ کے مطابق انسانی حقوق کے مختلف اداروں نے مقبوضہ کشمیر میں 25,000نوجوانوں کے لاپتہ ہونے کی فہرست جاری کی ہے۔بھارتی میڈیا کا کہنا ہے دنیا”پتھری بل“کا واقعہ کیسے فراموش کر سکتی ہے۔جب بے گناہ کشمیری نوجوانوں کو حراست میں لے کر جعلی مقابلے میں مروا دیا تھا۔اور یہ دعویٰ کیا کہ یہ نوجوان 20 مارچ 2000ء میں 35 سکھ باشندوں کے قتل میں ملوث تھے۔
$$$123$$$
یاد رہے کہ اس وقت امریکی صدر بل کلنٹن بھارتی دورہ کرنے والے تھے۔2010ء میں بھی ایک واقعے میں بھارتی فوج نے ایک پستول رکھنے کے معمولی کیس میں تین کشمیریوں کو موت کے گھاٹ اتار دیا تھا اور اس واقعے میں ملوث فوجی افسروں میں سے صرف دو کو معطل کیا گیا تھا۔
$$$123$$$
انسانی حقوق کے مختلف اداروں نے جن دس ہزار افراد کے لاپتہ ہونے کی فہرست کئی بار جاری کی ہے اور جو ساڑھے سات سو سے زائد نامعلوم قبریں کشمیر کے اطراف میں ہیں ان میں بیشتر کے بارے میں کہا جا رہا ہے کہ وہ بھارتی فوج کے جعلی انکاؤنٹر‘میں مارے گئے ہیں اور ان کو خفیہ طریقے سے پھر دفنایا گیا ہے۔
$$$123$$$
سابق مقامی حکومتوں نے بھی ان کی ایک دو فہرستیں جاری کر دی تھیں لیکن اس پر ہمیشہ پردہ ڈالنے کی کوشش کی جاتی رہی۔ کرفیو،شٹ ڈاؤن اور دیکھتے ہی گولی مار دینے کی بھارتی افواج کی پالیسی کی وجہ سے ہزاروں کشمیری زیر زمین مدفون ہو چکے ہیں۔
$$$123$$$
سانحہ پتھری بل کی کہانی 20 مارچ2000ء سے شروع ہوتی ہے جب مقبوضہ کشمیر کے ضلع اسلام آباد(اننت ناگ) کے علاقہ چھٹی سنگھ پورہ میں بھارتی فوج نے رات کے اندھیرے میں حملہ کرکے 36 سکھوں کو قتل کر دیا تھا اور اس الزام لشکر طیبہ پر عائد کر دیا تھا۔
$$$123$$$
امریکی صدر بل کلنٹن کی بھارت آمد پر اس کے خون آشام واردات کا مقصد واضح تھا کہ ایسا کرنے والے خفیہ لیکن بھارتی ہاتھ چاہتے تھے کہ مقبوضہ ریاست جموں و کشمیر میں جاری جدوجہد برائے حق خود ارادیت کو دہشت گردی کے طور پر امریکی صدر سمیت ساری دنیا کے سامنے پیش کیا جائے۔قتل عام کے بعد جس طرح پروپیگنڈہ کیا گیا،اس سے بھی یہی ثابت ہوا کہ انہیں مذموم مقاصد کے لئے چھٹی سنگھ پورہ میں انسانیت کا قتل عام کا المناک ڈرامہ رچایا گیا۔
$$$123$$$
قتل عام کے خلاف زبردست عوامی احتجاج اور ہر روز بڑھتے عوامی رد عمل اور غصے کو دیکھ کر واقعہ کے ٹھیک پانچ دن بعد یعنی 25 مارچ 2000ء کو اسی ضلع میں بھارتی فوج نے 5 نوجوانوں کو شہید کیا اور ساتھ ہی ڈھنڈورا پیٹ دیا کہ سکھوں کو قتل کرنے والے پانچوں غیر ملکی مجاہدین قتل کر دیئے گئے ہیں۔پھر پانچوں لاشیں لوگوں کو دکھائے اور پوسٹ مارٹم کے بغیر فوج کی جانب سے خود ہی دفنا دی گئیں۔
$$$123$$$
بھارتی فوج نے اس کے حوالے سے کہا کہ ”مجاہدین“ کو ایک مکان میں بارود سے اڑا کر نشانہ بنایا گیا جس کے باعث ان سب کی لاشیں مکمل طور پر ناقابل شناخت ہوئی گئی تھیں۔اس کے ساتھ ہی مقامی لوگوں نے بتایا کہ قتل کئے جانے والے افراد مقامی نوجوان تھے جنہیں 21 سے24 مارچ کے درمیان 17 افراد کے ساتھ گرفتار کرکے لاپتہ قرار دیا گیا تھا۔ان شہادتوں کیخلاف الگ سے جب زبردست مظاہرے شروع ہوئے تو مقامی انتظامیہ نے 30 مارچ کو قبریں کھولنے اور نئے سرے سے تحقیقات کا اعلان کیا۔
$$$123$$$
اس دوران یہ ثابت بھی ہو گیا کہ قتل ہونے والے سبھی نوجوان مقامی مزدور تھے۔اس کی تصدیق ہیومن رائٹس واچ نے بھی کی۔قبروں سے نکالی لاشوں کے ڈی این اے سے بھی ثابت ہوا کہ شہداء مقامی بے گناہ نوجوان تھے۔پھر معاملہ آگے پڑھا تو مزید ثابت ہوا کہ بھارتی فوج کی 7 راشٹریہ رائفلز کے بریگیڈئیر اجے سکسینہ،لیفٹیننٹ کرنل براہیندرا،کرنل پرتاپ سنگھ،میجر سوبھر شرما،میجر امیت سکسینہ و دیگر قتل عام میں شامل تھے۔
$$$123$$$
اس پر فوج کے خلاف مقدمہ شروع ہوا۔
$$$123$$$
تحقیقات ہوتی رہیں لیکن کسی کو سزا نہ ملی۔3 اپریل2000ء کو سانحہ پر احتجاج کرنے والے لوگوں پر کھلے عام گولیاں برسائی گئیں جس کے نتیجے میں مزید 7 کشمیری شہید ہوئے لیکن شہداء کے قاتلوں کے خلاف کسی قسم کی کوئی کارروائی نہ ہو سکی۔براک پورہ واقعہ کا براہ راست تعلق پتھری بل سانحے سے جڑتا ہے ۔براک پورہ احتجاج میں 10 کشمیری شہید جو پتھری بل جعلی مقابلے میں مارے گئے شہداء کے رشتہ دار تھے اور اس قتل کی تحقیقات کا مطالبہ کر رہے تھے تاہم ریاستی و مرکزی،دونوں سرکاروں نے براک پورہ ہلاکتوں میں ملوث اہلکاروں کے خلاف کارروائی کرنے سے انکار کیا اور یوں اس کیس میں بھی انصاف کا خون کر دیا گیا۔
$$$123$$$
کشمیریوں کی نسل کشی اگرچہ 1947ء سے کی جا رہی ہے،جموں کے مسلمانوں کا ایک بہت گہری سازش کے تحت صفایا کیا گیا لیکن گزشتہ 30 کے دوران جموں اور کشمیر کے مسلم اکثریتی علاقوں اور وادی کشمیر میں مسلمانوں کی نسل کشی کا مہیب سلسلہ بدستور جاری ہے اور بھارتی فوج اور ظالم ریاستی پولیس مقبوضہ جموں و کشمیر میں نوجوانوں کو ایک ایک کرکے منصوبہ بند طریقے پر موت کے گھاٹ اتار رہے ہیں۔
$$$123$$$
دراصل بھارت کی طرف سے قابض فوج اور ریاستی پولیس کو افسپا(AFSPA) جیسے انسانیت کش کالے قانون کے ذریعے سے اس امر کی کھلی چھوٹ دی گئی اور بھارتی فوج اور ظالم ریاستی پولیس اہلکاروں کو یہ حق مل چکا ہے کہ جب چاہیں،جس وقت چاہیں اور جہاں چاہیں کشمیریوں کو ذبح کر دے ۔کشمیری عوام پچھلے 73 برس سے اپنی آزادی کی جنگ لڑ رہے ہیں وہ وہاں تعینات 10 لاکھ بھارتی افواج کے مظالم کا شکار ہیں۔کشمیریوں کی اس آزادی کا وعدہ اور یقین دہانی اقوام متحدہ کی قراردادوں میں کڑائی گئی ہے جسے بھارت نظر انداز کرتے ہوئے مسلسل عالمی قوانین کی دھجیاں اڑا رہا ہے ۔بھارت جان لے کہ کشمیری عوام کی جدوجہد قابض بھارتی افواج کچل نہیں سکتی۔
$$$123$$$
سعودی عرب میں گلف کو آپریشن کونسل ”جی سی سی“ کے ممالک کے درمیان ہونے والے”یکجہتی اور استحکام“کے معاہدے نے خلیجی ممالک کے تعلقات میں ایک نئی گرمجوشی پیدا کر دی ہے۔سعودی عرب ان دنوں ایک قدم آگے بڑھ کر قطر سے سیاسی تعلقات بحال کرنے کا خواہشمند ہے جس کا 6 خلیجی ممالک کے علاوہ مصر،ترکی اور ایران نے بھی خیر مقدم کیا ہے۔”جی سی سی“ معاہدہ کے حوالے سے بہت سے سوالات جنم لے رہے ہیں کہ یہ اچانک کیسے ہوا؟،کیا امریکی انتخابات میں ٹرمپ کی شکست اس کی فوری وجہ تھی؟۔
$$$123$$$
یاد رہے کہ ساڑھے 3 برس تک سعودی عرب،متحدہ عرب امارات،بحرین اور مصر نے قطر کو فضائی،زمینی اور بحری پابندیوں کا نشانہ بنایا اور اس کے ساتھ تعلقات ختم کرکے اس چھوٹے سے خلیجی ملک پر زبردست دباؤ برقرار رکھا۔
$$$123$$$
2017ء میں 30 لاکھ سے کم آبادی والے تیل اور گیس کے ذخائر سے سرشار اس ملک پر یہ الزام بھی لگایا گیا کہ وہ دہشت گردی کا حامی ہے ایسے میں اب غور طلب امر یہ ہے کہ اب چاروں ملک سیاسی تعلقات بحال کرنے اور اس کے خلاف پابندیاں ختم کرنے پر کیسے راضی ہوئے؟۔
$$$123$$$
قطر شدت پسندی کی حمایت کرنے سے ہمیشہ سے ہی انکار کرتا آیا ہے اس نے غزہ،لیبیا اور دیگر مقامات پر سیاسی اسلامی تحریکوں کی حمایت کی ہے،اس کے علاوہ قطر نے ایران کے ساتھ تعلقات مضبوط نہ کرنے کے لئے دباؤ کو اپنی خارجہ پالیسی پر حملے کے طور پر دیکھا ہے حالانکہ جی سی سی کے ایک رکن کی حیثیت سے قطر اس بات کیلئے پابند ہو سکتا ہے کہ وہ گروہ کی طے شدہ پالیسی پر عمل کرے دراصل قطر کے سعودی عرب،متحدہ عرب امارات،بحرین اور مصر سے تعلقات 2014ء میں اس وقت خراب ہو چکے تھے جب ان چاروں ممالک نے اپنے سفارتکاروں کو کچھ ماہ کے لئے واپس بلانے کا قدم اٹھایا تھا۔
$$$123$$$
قطر کی طرف سے اپنے موٴقف پر برقرار رہنے کی ایک بڑی وجہ اس کا یہ یقین تھا کہ وہ شدت پسندی کا حامی نہیں ہے۔اس بات میں کس حد تک سچائی ہے کہ کویت اور امریکہ کی کئی مہینے کی انتھک سفارتی کوششوں کے نتیجے میں قطر کے خلاف پابندیوں کو ختم کیا جا سکا ہے؟یہ تو وقت ہی بتائے گا لیکن موجودہ حالات میں اگر دیکھا جائے تو سعودی ولی عہد محمد بن سلمان کا قطر کے امیر تمیم بن حماد التہانی کو”کرونا“ وائرس کی تباہ کاریوں کو نظر انداز کرتے ہوئے سرعام گلے لگا کر اس عزم کا اعادہ کرنا کہ یہ معاہدہ خلیجی،عرب اور اسلامی یکجہتی و استحکام کی تصدیق کرتا ہے اپنی جگہ بڑی اہمیت کا حامل ہے لیکن آنے والے دنوں میں اس کے بھیانک نتائج بھی نکل سکتے ہیں۔
$$$123$$$
جوبائیڈن کی سعودی عرب کو سختی سے تنبیہ کہ صحافی جمال کاسقجی کے قتل کو وہ ایک انسانی حقوق کے کیس کے طور پر دیکھیں گے اور اس کی تحقیقات بھی کرائی جائیں گی،یمن میں سعودی عرب اور امریکہ کی فوجی کارروائی کی بھی تفتیش ہو گی اسے اب قطر کے امیر التہانی کے رویے میں بھی کچھ نرمی دیکھنے میں آئی جس سے مسئلہ حل کرنے میں آسانی ہوئی ہے۔
$$$123$$$
ترکی نے قطر کی خاطر خواہ حمایت کی ہے کیونکہ پابندیاں شروع ہونے سے ایک سال قبل یعنی 2016ء میں عبوری طور پر ترکی کو ایک فوجی اڈہ قائم کرنے کی اجازت دی گئی تھی جس پر سعودی عرب اور متحدہ عرب امارات نے سخت رد عمل کا اظہار کرتے ہوئے قطر پر دباؤ بڑھانے کی پالیسی اختیار کرتے ہوئے سیاسی تعلقات منقطع کر دیئے تھے،حقیقت میں جو ایک مصنوعی مسئلہ کھڑا کیا گیا تھا اسے زیادہ دیر تک جاری نہیں رکھا جا سکا۔
$$$123$$$
قطر کی کرنسی کو کمزور کرنے کی کوشش بھی کارگر ثابت نہیں ہو سکی،یکطرفہ اقتصادی اور سرحدی پابندیوں نے خلیفہ،حکومت اور عوام کے لئے کافی مشکلات پیدا کیں لیکن یہ پابندیاں قطری حکومت کو گھٹنے ٹیکنے پر مجبور نہ کر سکیں دوسری طرف ان ممالک کو یہ اندازہ نہیں تھا کہ قطر فوجی صلاحیت بڑھا کر ایک علاقائی طاقت بن کر سامنے آجائے گا،یہاں دلچسپ امر یہ بھی ہے کہ پابندیاں لگائے جانے سے قبل قطری فضائیہ کے پاس صرف 12 جنگی طیارے تھے جبکہ اب اس کے پاس تقریباً 250 جہاز ہیں۔
$$$123$$$
قطر نے امریکہ،ترکی،اسرائیل، ایران، فرانس،بیلجیئم اور جہاں سے بھی ممکن ہو سکا وہیں سے ہتھیار خرید کر اپنی طاقت میں اضافہ کیا ہے۔قطر پر پابندیاں ختم کرنے کے لئے 13 شرائط میں پہلی الجزیرہ پر پابندی،دوسری ایران کے ساتھ تعلقات محدود کرنا،تیسری شدت پسند تنظیموں پر پابندی اور ان کی حمایت ختم کرنا جبکہ چوتھی ترکی کے فوجی اڈے کو بند کرنا تھا۔
$$$123$$$
قطر نے اس میں سے ایک بھی شرط کو تسلیم نہیں کیا،3 سال کے لگ بھگ چلنے والے اس ”سیاسی ڈرامے“ میں یقینا جیت قطر کی ہوئی ہے۔
$$$123$$$
چین کے مشرقی ایشیاء اور افریقہ میں بڑھتے ہوئے اثر و رسوخ نے امریکی مفادات کیلئے سنگین خطرات پیدا کر دیئے ہیں لہٰذا بگڑتی صورتحال کو کنٹرول کرنے کیلئے اب آنے والے دنوں میں نو منتخب امریکی صدر جوبائیڈن اقتدار سنبھالنے کے بعد ایران کے ساتھ کچھ شرائط پر جوہری معاہدہ بحال کرنے کو ترجیح دیں گے۔
$$$123$$$
حال ہی میں ایران کے ساتھ ہونے والا اسٹریٹجک معاہدہ چین کیلئے انشورنس پالیسی سے کم نہیں ہے۔مشرق وسطیٰ ہی اب وہ محاذ ہے جہاں بیجنگ ایران سے مل کر واشنگٹن کی اجارہ داری کو چیلنج کر رہا ہے۔امریکی افواج نے کئی دہائیوں کے بعد مشرق وسطیٰ میں قدم جمائے تھے لیکن اب چین مختلف ممالک میں اسٹریٹجک بندرگاہیں تیار کرکے ان کو عسکری شکل دے کر امریکہ کو خطے میں چیلنج کرنے کی تگ ودو میں مصروف ہے۔
$$$123$$$
2017ء میں برسراقتدار آنے کے بعد ڈونلڈ ٹرمپ 2015ء کے ایران جوہری معاہدے سے دستبردار ہوا جس نے ملک کے جوہری پروگرام کو منجمند کرنے اور ایران پر جامع پابندیاں عائد کرنے میں اہم کردار ادا کیا۔افغانستان میں سالہا سال سے پھنسے امریکہ کو بخوبی علم ہے کہ ایران کا جغرافیہ پہاڑوں پر مشتمل ہے جس کو سر کرنے کیلئے واشنگٹن کو ٹریلین ڈالرز کا خرچہ برداشت کرنا پڑے گا۔
$$$123$$$
ایران اور عالمی طاقتوں کے درمیان ہونے والے جوہری معاہدے سے امریکہ کی دستبرداری اور ایران کے خلاف دوبارہ سخت پابندیاں عائد کرنا یہ دو ایسے اقدامات تھے کہ جس سے خطے میں برسہا برس سے جاری کشیدگی کو مزید تقویت ملی۔ٹرمپ کے قلم کی ایک جنبش مشرق وسطیٰ میں ایک تباہ کن علاقائی جنگ کو مزید قریب لے آئی۔سابق امریکی صدر کے بیانات جلتی پر تیل کا کام دیتے رہے ہیں،ٹرمپ انتظامیہ کی جارحانہ اور دباؤ کی حکمت عملی بالکل ناکام ثابت ہوئی۔
$$$123$$$
امریکہ نے جوہری معاہدے سے علیحدگی اختیار کرتے ہوئے ایران کیخلاف دباؤ کی پالیسی اختیار کی تھی اگرچہ اس پالیسی نے ایرانی معیشت کو شدید نقصان پہنچایا لیکن اس کے باوجود تہران اپنے موٴقف پر قائم رہا ہے۔
$$$123$$$
امریکہ اور اسرائیل کی مذموم پالیسی سے اسلامی دنیا میں تقسیم مزید بڑھنے سے خطے میں نئے بلاکس وجود میں آرہے ہیں۔جوبائیڈن کو اس حوالے سے بھی شدید تحفظات ہیں کہ چین اور ایران کے درمیان اسلحے کی تجارت کے لئے یہ معاہدے کئے جا رہے ہیں چین نا صرف ایران کو اسلحہ فروخت کرے گا بلکہ ایران سے عسکری سسٹم بھی خریدے گا اور یہ عمل چین کے لئے منافع بخش ہو گا۔
$$$123$$$
چین نے خلیج میں امریکی طاقت کا توڑ نکالنے کیلئے اس معاہدے سے اپنے لئے آسانی بھی پیدا کی ہے کیونکہ وہ اجارہ داری توڑنے کیلئے تیل کی سپلائی کے معاملے میں کسی ایک سپلائر پر انحصار نہیں کرنا چاہتا۔ایران ایک نیو کلیئر اسٹیٹ بن کر امریکہ، سعودی عرب اور اسرائیل کو عذاب میں مبتلا کرنے کے درپے ہے جس کے لئے وہ مغرب کے بجائے مشرق کی طرف دیکھنے کی حکمت عملی اختیار کرتے ہوئے اپنی علاقائی اور عسکری طاقت کو فروغ دینے کی پالیسیوں پر کاربند ہے۔
$$$123$$$
2015ء میں ایران اور علامی طاقتوں کے درمیان ہونے والا معاہدہ ختم ہونا چاہیے تھا یا نہیں بہرحال امریکہ کی دستبرداری سے قیام امن کیلئے کی جانے والی کوششوں کو شدید جھٹکا لگا۔
$$$123$$$
ایران نے ماضی کی ایٹمی سرگرمیوں کی تفتیش کیلئے عالمی توانائی ایجنسی کے ساتھ روڈ میپ پر بھی دستخط کئے تھے جسے عالمی برادری نے سراہتے ہوئے اس امر کا اظہار کیا تھا کہ ایران اور گروپ فائیو پلس ون کے درمیان معاہدے سے علاقائی امن و سلامتی پر اچھے اور مثبت اثرات پڑیں گے لیکن ایران اور گروپ فائیو پلس ون کے درمیان ایٹمی مذاکرات کے نتیجے میں پہنچنے کی خبر منظر عام پر آنے کے تھوڑی ہی دیر بعد امریکی کانگریس میں ووٹنگ پر اثر انداز ہونے کے لئے معاہدے کے حامیوں اور مخالفین کے درمیان رسہ کشی کے مناظر بھی دیکھنے کو ملے۔
$$$123$$$
ایران اور چین کے درمیان ہونے والے معاہدوں نے جہاں امریکی مفادات کو نقصان پہنچایا وہیں چین کیلئے مشرق وسطیٰ میں وسیع تر کردار ادا کرنے کی راہ بھی ہموار کی ہے۔چین کا منصوبہ ہے کہ ایران میں متعدد بندرگاہیں تعمیر کی جائیں ان میں سے ایک جسک (Jask) میں تعمیر کی جائے گی جو خلیج ہرمز کے بالکل باہر ہے۔خلیج ہرمز پوری دنیا کی 9 کلیدی سمندری چوکیوں میں سے ایک ہے ان تمام چوکیوں پر امریکہ کا کنٹرول ہے جس کے حوالے سے سیکیورٹی کے بہت سے تجزیہ کاروں کا خیال ہے کہ وہ پوری دنیا میں امریکی تذویراتی تسلط کا ایک نشان ہیں۔
$$$123$$$
امریکی صدارتی انتخابات کے بعد اسٹریٹجک منظر نامہ یکسر تبدیل ہوتا دکھائی دے رہا ہے کیونکہ ٹرمپ کی جارحانہ پالیسیوں نے امریکہ کو جس دوراہے پر لاکھڑا کیا ہے نومنتخب امریکی حکومت اس کے ازالے کیلئے ازسر نو غور کر رہی ہے۔
$$$123$$$
ترکی عالم اسلام کا پہلا ملک ہے جس نے اپنے سیکولر تشخص کو برقرار رکھنے کیلئے اسرائیل کو 1949ء میں ہی تسلیم کر لیا تھا۔دونوں ممالک کے تعلقات جغرافیائی قربت اور مشترکہ مفادات کے باعث معاشی،تجارتی،دفاعی اور سیاحتی شعبوں تک پھیلتے گئے اور حالیہ برسوں میں اس دو طرفہ تجارت میں اچھا خاصہ اضافہ دیکھنے میں آیا ہے۔ترکی یورپی یونین کا ممبر ملک بننے کے لالچ میں آج بھی نیٹو فورس کا حصہ ہے اور نائن الیون کے بعد افغانستان پر امریکی حملے میں ترک افواج کے دستے نے افغانیوں کے قتل عام میں بھرپور کردار ادا کیا تھا۔
$$$123$$$
خطے میں دونوں ممالک کے مشترکہ مفادات کیا یک جھلک تو آذربائیجان اور آرمینیا کی حالیہ جنگ کے دنوں میں بھی نظر آئی،جہاں ترکی اور اسرائیل یکساں موٴقف اپناتے ہوئے ایک ہی صف میں کھڑے ہوئے نظر آئے تھے۔
$$$123$$$
دوسری طرف ترک صدر طیب اردگان اسرائیل کو دہشت گرد اور فلسطینی بچوں کا قاتل بھی قرار دے چکے ہیں۔اسرائیلی پالیسیوں کو بے رحمانہ اقدام اور ناقابل قبول قرار دیتے ہوئے یہاں تک کہہ چکے ہیں کہ فلسطینی پالیسی ہماری ریڈ لائن ہے،حال ہی میں حماس کے تقریباً ایک درجن رہنماؤں کو ترک پاسپورٹ جاری کئے گئے ہیں جس کی وجہ سے اسرائیل بہت پریشان ہے۔
$$$123$$$
ترکی غزہ میں گھرے ہوئے فلسطینیوں کی مدد کے لئے Freedom Flotilla بھی روانہ کرتا ہے اور دنیا بھر میں فلسطینیوں پر اسرائیلی مظالم کے خلاف ناصرف آواز اٹھاتا ہے بلکہ احتجاجاً اپنا سفیر بھی واپس بلا کر سفارتی تعلقات منقطع کر لیتا ہے اگر ہم ان دونوں ممالک کی تقریباً پون صدی پر محیط سفارتی تعلقات کا جائزہ لیں تو ہم دیکھتے ہیں کہ ماضی میں چار مواقع پر ایسا ہو چکا ہے کہ ترک اسرائیل سفارتی تعلقات یا تو منقطع ہوئے یا انتہائی نچلی سطح پر چلے گئے۔
$$$123$$$
سب سے پہلے 1956ء میں جب اسرائیل برطانیہ اور فرانس کی پشت پناہی سے صحرائے سینا پر جارحیت کا مرتکب ہوا تو ترکی نے اس پر احتجاج کرتے ہوئے سفارتی تعلقات منقطع کئے پھر 1980ء میں جب اسرائیل مشرقی نے یروشلم پر قبضہ کیا تو ترکی نے دوبارہ اسرائیل سے تعلقات توڑے جو 90 کی دہائی میں اوسلو امن معاہدے کے بعد بحال ہو گئے۔
$$$123$$$
2010ء میں اسرائیل نے غزہ پر چڑھائی کی اور فلسطینیوں پر ظلم و ستم کے پہاڑ توڑے تو ترکی کی ایک تنظیم کی طرف سے فلسطینیوں کو امدادی اشیاء پہنچانے کی غرض سے بھیجے گئے جہاز فریڈم فلوٹیلا پر اسرائیلی فوج نے دھاوا بول دیا ا س یلغار میں دس ترک شہری ہلاک ہوئے اس واقعہ کے بعد بھی ترکی اور اسرائیل کے تعلقات ختم ہو گئے اور آخری دفعہ 2018ء میں ڈونلڈ ٹرمپ کی طرف سے امریکی ایمبسی کو تل ابیب سے یروشلم منتقل کرنے کے فیصلے کے بعد ہونے والے مظاہروں پر اسرائیلی مظالم روا رکھنے پر ترکی نے اپنا سفیرواپس بلا لیا تھا بلکہ اسرائیل کے سفیر کے ساتھ ساتھ امریکہ کے سفیر کو بھی ترکی سے نکال باہر کیا تھا اس موقع پر تلخیاں اس حد تک بڑھیں کہ دونوں ممالک کے سفیروں کی اپنے اپنے ملک روانگی کے وقت سفارتی آداب کا بھی خیال نہیں رکھا گیا اب گزشتہ کچھ عرصے سے امریکی دباؤ کی وجہ سے عرب ممالک میں اسرائیل کو تسلیم کرنے کی ایک مہم جاری ہے بلکہ دوڑ لگی ہوئی ہے کہا جائے تو زیادہ مناسب ہو گا۔
$$$123$$$
ان حالات میں مسلم اُمہ کے اس لیڈنگ ملک نے تقریباً ڈھائی سال کے تعطل کے بعد اسرائیل میں ترک سفیر کی دوبارہ تعیناتی کے احکامات جاری کر دیے ہیں۔ترکی کی جانب سے 40 سالہ سفیر افق التاس کی نامزدگی کا فیصلہ امریکہ کی جانب سے ترکی پر تجارتی پابندیاں عائد کرنے کے ٹھیک ایک دن بعد سامنے آیا جسے ٹائمز آف اسرائیل نے امریکہ سے تعلقات بہتر بنانے کی کوشش قرار دیا اور یروشلم پوسٹ نے لکھا کہ ترکی اپنے آپ کو”گڈ کاپ“ کے طور پر پیش کرنا چاہتا ہے اور اسرائیل کو اپنے اتحادیوں عرب امارات اور یونان سے دور کرنا چاہتا ہے۔
$$$123$$$
ترکی کا کردار داغ دہلوی کے اس شعر کہ․․․․
$$$123$$$
”خو ب پردہ ہے کہ چلمن سے لگے بیٹھے ہیں،صاف چھپتے بھی نہیں سامنے آتے بھی نہیں“
$$$123$$$
کے مصداق نظر آتا ہے۔اسرائیل سے سفارتی تعلقات استوار کرنے والے عرب ملکوں کو فلسطین سے غداری کے طعنے دینے اور فلسطینیوں کی پیٹھ میں چھرا گھونپنے کا الزام لگانے والے طیب اردگان نے خود اسرائیل سے تعلقات بحال کرکے اور وہاں اپنا سفیر نامزد کرکے مشرق وسطیٰ کے انتہائی گنجلک اور پیچیدہ جیو سٹریٹجک منظر نامے کو مزید پیچیدہ کر دیا ہے اگرچہ اس موقع پر کہا یہ جا رہا ہے کہ ترک سفیر کو یروشلم کی بجائے تل ابیب میں ہی تعینات کیا گیا ہے کیونکہ اگر ایسا کیا جاتا تو یہ یروشلم کو اسرائیل کے دارالحکومت کے طور پر تسلیم کرنے کے مترادف تھا بہرحال ترکی کا یہ اقدام اگر اس انداز میں فلسطینیوں سے روابط قائم رکھنے اور ان کی مدد جاری رکھنے کے اعتبار سے کوئی سیاسی اور سفارتی چال بھی ہے تو پھر بھی ترک صدر کو مسلم ممالک کے دیگر سربراہان کو اعتماد میں لے کر یہ قدم اٹھانا چاہئے تھا خاص طور پر اس موقع پر جب امریکہ مسلم ممالک پر اسرائیل کو تسلیم کروانے کیلئے بھرپور پریشر ڈال رہا ہے ان حالات میں ترکی کا اسرائیل کے ساتھ سفارتی تعلقات بحال کرنے کا اقدام امریکہ اور اسرائیل کے سامنے سرنڈر کہلائے گا جو دینی اور دنیوی اعتبار سے کسی صورت احسن اقدام نہیں ہے۔
$$$123$$$
علامہ اقبال کا فرمان ہے”انقلاب!ایک ایسا انقلاب جو ہندوستان کے مسلمانوں کو مغرب کی مہذب اور متمدن قوموں کے دوش بدوش کھڑا کر دے۔یورپ کو دیکھنے کے بعد میری رائے بدل گئی۔ان مکتبوں کو اسی حالت میں رہنے دو ،غریب مسلمانوں کے بچوں کو انہیں مکتبوں میں پڑھنے دو،اگر یہ ملا اور درویش نہ رہے تو جانتے ہو کیا ہو گا؟جو کچھ ہو گا میں اسے اپنی آنکھوں سے دیکھ آیا ہوں۔
$$$123$$$
اگر ہندوستان کے مسلمان ان مکتبوں کے اثر سے محروم ہو گئے تو بالکل اسی طرح جس طرح ہسپانیہ میں مسلمانوں کی آٹھ سو برس کی حکومت کے باوجود آج غرناطہ اور قرطبہ کے کھنڈرات اور الحمراء اور باب الاخوتین کے سوا اسلام کے پیرووں اور اسلامی تہذیب کے آثار کو کوء نقش ہی نہیں ملتا،ہندوستان میں بھی آگرہ کے تاج محل اور دلی کے لال قلعہ کے سوا مسلمانوں کی آٹھ سو برس کی حکومت اور ان کی تہذیب کا کوئی نشان نہیں ملے گا۔
$$$123$$$
“اس میں کوئی شک اور شبہ نہیں کہ دینی مدارس ملت اسلامیہ کا دل ہے دل اگر پورے جسم میں خون پہنچاتا ہے اور اسے سرگرم اور زندہ رکھتا ہے تو یہ دینی مدارس بھی امت مسلمہ کو دین کا خادم،مبلغ اور ترجمان فراہم کرتے ہیں۔
$$$123$$$
جن کی وجہ سے امت مسلمہ کا وجود متحرک زندہ اور فعال رہتا ہے۔مسلم تاریخ کا مطالعہ کرنے پر آپ کو معلوم ہو گا کہ جب بھی اسلام کے خلاف کوء آندھی اٹھی تو ان مدارس اور دینی جامعات کے فارغین اور فضلاء نے ہی اس باد سموم اور باد سرسر کا مقابلہ کیا اور امت محمدیہ کو راہ حق کی رہنمائی کی۔
$$$123$$$
دینی مدارس اسلام کی حفاظت گاہیں ہیں،ان مدارس کا سب سے بڑا کمال یہ ہے ،کہ ان کے بانیوں نے سرکاری مداخلت سے آزاد ہو کر ایسے دینی تعلیم کے نظام کی صورت دریافت کیا،جو غریب سے غریب مسلمانوں کے گھر میں علم کی شمع جلا سکے اور ہر کچے گھر میں دینی تعلیم کی شعاعیں پہنچ سکیں،اسلامی تہذیب و ثقافت کا تحفظ کیا اور مسلمانوں کا اپنے دین اور مذہب سے نہ صرف رشتہ باقی رکھا۔
$$$123$$$
بلکہ اس رشتہ کو مضبوط سے مضبوط تر کرنے میں کامیاب ہوئے۔سب کو اعتراف ہے کہ جاں گسل حالات کے باوجود آج بھارت میں اس شان و بان کے ساتھ اسلام کا باقی رہنا دینی مدارس کے ہی مرہون منت ہے۔اس وقت کرونا اور لاک ڈاؤن کی وجہ سے سب سے زیادہ جو ادارے متاثر ہونے ہیں ان میں دینی مدارس سب سے آگے ہیں۔
$$$123$$$
اسلامی تشخص اور شعائر کو فروغ دینے کے لئے علم بردار یہی مدارس ہیں۔
$$$123$$$
قرآن و حدیث سے مسلمانوں کا رشتہ انہیں مدارس کی وجہ سے برقرار ہے۔مساجد اور مکاتب انہیں مدرسہ والوں کی وجہ سے آباد ہیں۔ایک انگریز دانشور نے کہا تھا کہ اگر مسلمانوں پر حکومت کرنا ہے اور انہیں اپنا مطیع اور غلام بنانا ہے تو انہیں قرآن پاک سے دور کر دو،جب وہ قرآن پاک نہیں پڑھ سکیں گے تو ایک مسلمان کی حیثیت سے زندگی بھی نہیں گزار سکیں گے۔
$$$123$$$
لیکن اس طرح کی کوئی بھی سازش کامیابی سے ہم کنار نہیں ہو سکی ہے۔ارباب اقتدار اور اسلام دشمن عناصر کی یہ تمام ترکیبیں بے اثر اور رائیگاں ثابت ہوئی ہیں۔مدارس اسلام کا قلعہ ہے،اسلامی تہذیب و ثقافت کے علم بردار ہیں۔برصغیر کی تہذیبی،ثقافتی، سماجی،تعلیمی اور معاشی اصلاحات میں مدارس کی خدمات ناقابل فراموش ہیں۔
$$$123$$$
حالانکہ دستور ہند کی دفعہ نمبر 30 کے تحت بھارت میں تمام اقلیتوں کو اپنی مرضی کے تعلیمی ادارے کھولنے کی پوری آزادی حاصل ہے۔
$$$123$$$
بھارتی سپریم کورٹ کے مطابق مدرسے سے لے کر اسکول تک تمام تعلیمی ادارے آتے ہیں لہٰذا حکومت کا یہ اقدام نہ صرف آئین کی خلاف ورزی ہے۔ہندوستان میں دینی مدارس کی تعداد تقریباً لاکھوں سے زائد ہے جہاں سے ہر سال کم و بیش پندرہ ہزار طلبہ فراغت حاصل کرتے ہیں۔ہندوستان بھر میں پھیلے ہوئے مدارس میں کچھ وہ ہیں جن کا شمار سرکاری بورڈ کے تحت ہوتا ہے۔
$$$123$$$
بہار،بنگال،آسام،یوپی اور ایم پی میں اسکول بورڈ کی طرح باضابطہ مدرسہ بورڈ ہے۔بورڈ سے منسلک طلبہ اپنی اہلیت کے دائرے میں سرکاری ملازمت کے حقدار ہوتے ہیں ۔انہیں سرکاری امداد ملتی ہے۔دوسرے لفظوں میں انہیں گورنمنٹ اسکول کی طرح گورنمنٹ مدرسہ کہا جاتا ہے۔مدرسہ عالیہ کلکتہ یونیورسٹی لیول پر مسلسل ترقی کر رہی ہے۔بقیہ مدارس و ہ ہیں جنہیں حکومت سے کسی طرح کی کوئی امداد نہیں ملتی ہے۔
$$$123$$$
ملت اسلامیہ کے تعاون سے وہ مدارس چلتے ہیں۔
$$$123$$$
گزشتہ یو پی اے حکومت کے دوران مرکزی مدرسہ بورڈ کی تجویزیں بارہا زیر غور آئی لیکن مسلم قیادت نے اسے قبول کرنے سے انکار کر دیا کیونکہ ریاستی سطح پر جو بورڈ ہیں وہ ناکامی کے شکار ہیں۔ڈگری ملنے کے سوا کسی طرح کی قابلیت اور صلاحیت وہاں کے طلبہ کو نہیں مل سکی ہے ۔ایسے میں مرکزی مدرسہ بورڈ کا قیام دینی مدارس کو تعلیمی انحطاط سے دو چار کرنے اور اصل مقصد سے منحرف کرنے کا ایک منصوبہ تھا لیکن اس میں حکومت کامیاب نہیں ہو سکی تھی۔
$$$123$$$
2013ء میں محمود الرحمن کمیٹی کی رپورٹ نے مہاراشٹر حکومت سے مہاراشٹر مدرسہ بورڈ تشکیل دینے کی سفارش بھی کی تھی۔مہاراشٹر کے دینی مدارس کی تعداد تقریباً 1900 سے زائد ہے۔یہاں دو لاکھ کے قریب طلبہ زیر تعلیم ہیں جن کی مکمل کفالت من جانب مدرسہ کی جاتی ہے۔حکومت نہ طلبہ کو نہ ہی مدارس کو کسی طرح کا امداد دیتی ہے۔بی جے پی کی زیر قیادت آسام کی بھگوا حکومت کا یہ فیصلہ اسی مذموم سلسلے کی عملی کڑی ہے جس کو نافذ کرنے کے لئے اب باضابطہ طور پر قانون کا سہارا لیا گیا ہے۔
$$$123$$$
شمال مشرقی ریاست آسام میں مودی سرکار نے مسلم دشمنی کا ایک اور اقدام اٹھاتے ہوئے ریاست میں جدید تعلیم کی آڑ میں قرآن پاک کی تعلیم پر پابندی کا نیا قانون منظور کر لیا ہے۔
$$$123$$$
بھگوا حکومت کے نئے ہندو توا قانون کے تحت 700 سے زائد مدرسوں کو ختم کر دیا گیا ہے۔حالانکہ آسام میں مسلمانوں کی خاصی بڑی تعداد ہے اور ایک تاریخی پس منظر رکھتے ہیں۔
$$$123$$$
آسام میں اسلامی مدرسوں میں تعلیمی سلسلے کا آغاز 1780 ء میں شروع ہوا تھا جس پر انگریزی دور تسلط بھی پابندی عائد نہ کر سکی۔بھارتی ریاست آسام میں اسلام دوسرا بڑا مذہب ہے۔جبکہ متنازعہ شہریت ترمیمی بل کے بعد اسلامی مدرسوں کی بندش یہ آسامی مسلمانوں پر دوسرا بڑا حملہ ہے۔آسام کے مسلمان کئی دہائیوں سے آر ایس ایس کے نشانے پر ہیں اور روہنگیا مسلمانوں کی طرح آسامی مسلم برادری کو در بدر کرنے کے منصوبے پر عمل پیرا ہیں۔
$$$123$$$
تاہم مذکورہ نئے قانون کے مطابق مدارس سے متعلق کئی پرانے قوانی حذف کر دیئے گئے ہیں۔جن میں آسام میں مدرسہ ایجوکیشن صوبائی قانون 1995ء آسام مدرسہ ایجوکیشن پراونشل سروس آف ایمپلائزر آرگنائزیشن اور مدرسہ ایجوکیشن انسٹیٹیوشن ایکٹ 2018ء شامل ہیں۔بل کے مطابق آسام کے تمام دینی مدرسوں کو پرائمری،ہائی اور ہائر سکینڈری سکولز میں تبدیل کیا جائے گا۔
$$$123$$$
مسلمانوں کے دھوکہ دینے کے لئے یہ بھی کہا گیا کہ سکولوں میں تبدیل کرنے والے مدرسوں کے بنیادی ڈھانچہ میں کوئی تبدیلی نہیں آئے گی اور پے الاؤنس اور سروس کمیشن جوں کے توں رہیں گے۔ٹیچنگ اور نان ٹیچنگ اسٹاف کو جو تنخواہیں دی جائیں گی وہی قواعد برقرار رہیں گے۔تاہم اس گمراہ کن دعوے کی حقیقت اس وقت کھل کر سامنے آئی جب بل میں قرآنی تعلیمات پر پابندی کی شق پر پابندی لگنے کا انکشاف ہوا۔
$$$123$$$
جب مدرسوں،سکولوں میں تبدیل کر دیئے جائیں گے تو قرآن پاک کی تعلیم نہیں دی جائے گی۔یاد رہے کہ آسام میں مدرسوں کے خلاف یہ سازش مرحلہ وار پائی گئی ہے اکتوبر حکومت کا کہنا تھا کہ چونکہ مدارس کو سرکار سے فنڈز ملتا ہے لہٰذا 148 اساتذہ کو مدرسوں سے عام سکولوں میں ٹرانسفر کر دیئے جائیں گے۔اس کے بعد کہا گیا کہ مدرسوں کا نظام بہتر کیا جا رہا ہے اور اساتذہ کی تنخواہیں بھی جاری رہیں گی۔
$$$123$$$
اب یہ حقیقت سامنے آئی ہے کہ اصل ہدف قرآن کی تعلیم پر پابندی تھا جو حاصل کر لیا گیا ہے۔نئے قانون کے تحت قائم آسام میں سرکاری بورڈ کے تحت آنے والے 700 مدرسے بند ہو رہے ہیں۔المیہ یہ ہے کہ آسام کے جن مدرسوں کو سکولوں میں تبدیل کیا گیا ہے وہاں عصر علوم کی تعلیم تو پہلے سے ہی دی جا رہی تھی۔یہ سرکاری مدرسے بورڈ کے تحت آتے تھے،مگر پھر بھی آسام اسمبلی میں بل منظور کرکے مسلمانوں کو عصری تعلیمی اور مراعات کا راگ الاپ کر دھوکہ دیا گیا۔
$$$123$$$
آر ایس ایس کی ذیلی تنظیم راشٹریہ مسلم منچ میں مدرسوں کی نگرانی کرنے والی ایک شاخ موجود ہے جسے مدرسہ شکشا بورڈ کا نام دیا گیا ہے۔شہ شاخ ان مدرسوں پر کڑی نگرانی کر رہی ہیں جو کسی بھی مشکل میں سرکاری گرانٹ حاصل کرتے ہیں۔راشٹریہ مسلم منچ کے پاس بھارت میں موجود تمام مدرسوں کی مکمل فہرست موجود ہے۔اور وہ اپنے خفیہ مشن پر کام کر رہی ہے۔ آسام میں سرکاری فنڈ سے چلنے والے اسلامی مدارس کو ختم کرنے کا کام اسی تنظیم کے ایماء پر کیا گیا ہے۔
$$$123$$$
پسماندہ ممالک میں خواتین کی صورتحال مزید گھمبیر ہوتی جا رہی ہے۔جہاں پر زندگی کے ہر شعبہ میں خواتین دوہرے تہرے استحصال کا شکار ہیں۔پاکستان جیسے معاشرے میں خواتین کے حوالے سے یہ معیار قائم کیا گیا ہے کہ عورت چاہے خواندہ ہو یا ناخواندہ مگر وہ خود غرض نہ ہو،خاموش ہو،برداشت کرنے والی ہو،قابل بھروسہ ہو،سمجھوتہ کرنے والی ہو اور اس کے ساتھ ساتھ بغیر تنخواہ کے کام کرنے والے مزدور کی طرح گھر کی دیکھ بھال کرنے والی بھی ہو۔
$$$123$$$
جس معاشرے میں عورت کو ایک انسان کے طور پر نہیں دیکھا جا تا ہو وہاں اگر عورت کوئی بھی کردار ادا کرنے کیلئے میدان عمل میں آتی ہے تو سماج میں اسے عجیب و غریب نظروں سے دیکھا جاتا ہے۔زندگی کے ہر شعبہ میں خواتین کے کردار کو رد کرکے انہیں زرخرید غلام بنایا جا تا ہے۔
$$$123$$$
پاکستان میں عورت کے حالات زندگی اور سماجی رویئے کوئی ڈھکی چھپی بات نہیں ہے۔
$$$123$$$
اگر ہم تعلیم کے حوالے سے بات کریں تو گیلپ سروے کے ایک رپورٹ کے مطابق پاکستانیوں کی اکثریت یہ سمجھتی ہے کہ مرد اور عورت کا معاشرے میں کردار الگ الگ ہے۔سروے میں 63 فیصد لوگوں نے اس بات سے اتفاق کیا کہ عورت سے زیادہ مرد کے لئے تعلیم ضروری ہے اور یہ شرح دیہات میں 67 فیصد جبکہ شہری علاقوں میں 53 فیصد تھی۔
$$$123$$$
جبکہ37 فیصد کی رائے اس کے برعکس تھی۔
$$$123$$$
ان سب چیزوں کے پیش نظر پاکستان میں خواتین کی شرح خواندگی مردوں کے شرح خواندگی، 69.5 فیصد،کے مقابلے میں 45.8 فیصد ہے اور بلوچستان میں پاکستان کے علاوہ پوری دنیا میں سب سے کم 27 فیصد ہے۔دیہی علاقوں میں آباد خواتین کل آبادی کا 26 فیصد ہیں جبکہ یہاں شرح خواندگی محض 2 فیصد ہے۔یونیسکو کی ایک رپورٹ کے مطابق پاکستان میں اس وقت 72 لاکھ 60 ہزار سے زائد بچے سکول نہیں جاتے جس میں 58 فیصد لڑکیاں ہے جس کی شرح بلوچستان میں 66 فیصد ہے۔
$$$123$$$
لڑکیوں کی تعلیم کے حوالے سے ہمیشہ لڑکوں کی تعلیم کے بعد سوچا جاتا ہے جس کی واضح مثال یونیسکو ہی کے رپورٹ میں ہے کہ کم آمدنی والے خاندانوں سے 22.3 فیصد لڑکیوں نے کبھی سکول دیکھا ہی نہیں ہے جبکہ انہی خاندانوں کی طرف سے 66.1 فیصد لڑکے سکول سے فارغ ہو جاتے ہیں اور یہ رجحان دیہی علاقوں میں بہت عام ہے جہاں پر لڑکیوں کو تعلیم کے متبادل گھریلو کام اور کم عمری کی شادی تحفے میں دی جاتی ہے۔
$$$123$$$
روزگار کے حوالے سے اگر پاکستان کے اندر خواتین کے حصہ داری پر نظر ڈالی جائے تو پاکستان کی آبادی کی دو تہائی جوکہ دیہاتوں میں رہتی ہے،وہاں خواتین محنت کے ہر شعبے میں بڑھ چڑھ کر حصہ لیتی ہیں اور گھریلو کاموں کے ساتھ ساتھ دستکاری اور زراعت میں اُن کا اہم کردار ہوتا ہے۔مگر ان کے اس کردار کے باوجود معاشرتی روایات کی خاطر ان کو کبھی وہ سماجی حیثیت نہیں دی جاتی جس کی وہ حق دار ہیں۔
$$$123$$$
لیکن اس کے باوجود عورت کا پاکستانی معیشت میں اہم کردار ہے اور وقت کے ساتھ ان کے اس شاندار کردار میں اضافہ ہو رہا ہے۔ورلڈ بینک کی رپورٹ کے مطابق صرف 2 فیصد خواتین باقاعدہ روزگار کا حصہ ہیں۔ایک اور رپورٹ کے مطابق 4 کروڑ 70 لاکھ باروزگار افراد میں خواتین کا حصہ صرف 90 لاکھ ہے،جس کا 70 فیصد زراعت سے وابستہ ہے۔زراعت سے وابستہ ان خواتین کو دیہاتوں میں انتہائی کم اُجرتوں اور نامساعد حالات میں کام کرنا پڑتا ہے۔
$$$123$$$
خواتین کا جس بھی شعبے سے تعلق ہو وہاں وہ شدید استحصال کا شکار ہیں جہاں ان سے حد سے زائد کام لیا جاتا ہے،مردوں کی نسبت کم اُجرتیں دی جاتی ہیں اور ساتھ ہی ساتھ انہیں جنسی تشدد کا بھی سامنا کرنا پڑتا ہے۔پاکستان کا صحت عامہ کا شعبہ جنوبی ایشیا میں کمزور ترین شعبوں میں سے ایک ہے۔صحت کی سہولیات کی اس ناپیدگی سے پورے سماج کو خطرہ ہوتا ہے مگر ایک مرتبہ پھر خواتین سب سے پہلے اس کے نشانے پر آتی ہیں۔
$$$123$$$
پاکستان میں 70 لاکھ خواتین کی صحت صرف اور صرف غذائی قلت اور صاف پانی کے میسر نہ ہونے کی وجہ سے جواب دے چکی ہے،اس کے ساتھ ساتھ 7 فیصد خواتین کے دوران حمل’ایچ آئی وی‘کے مثبت نتائج سامنے آتے ہیں۔سالانہ 30 ہزار خواتین اس مہلک مرض سے دوران زچگی مر جاتی ہیں،چھاتی کے سرطان کے حوالے سے پاکستان کا نمبر ایشیا میں سب سے آگے ہے اور سالانہ 40 ہزار خواتین اس مرض سے مر جاتی ہیں۔
$$$123$$$
”سیودی چلڈرن“ کی رپورٹ کے مطابق اس حوالے سے پاکستان دنیا بھر کے 178 ممالک میں 149 ویں نمبر پر آتا ہے۔ہیومن رائٹس کمیشن پاکستان کے مطابق 47 فیصد دیہی اور 17 فیصد شہری خواتین کو صحت عامہ کی سہولیات کے حوالے سے مشکلات کا سامنا ہے۔ان مسائل کے علاوہ خواتین کے ساتھ جنسی زیادتیاں،گھریلو تشدد،تیزابی حملے،اغوا کاری،خودکشیاں اور سب سے سنگین مسئلہ غیرت کے نام پر قتل کا ہے۔
$$$123$$$
اسمبلیوں میں خواتین کے حقوق کے حوالے سے نام نہاد سے بلز پاس ہوتے ہیں مگر وہ بھی حکمران طبقے کی ضد اور انا پرستی کا شاخسانہ بن جاتے ہیں۔آج خواتین کو صرف روایتی طرز پر تعلیم حاصل کرنے کی ہی ضرورت درپیش نہیں ہے بلکہ عصر حاضر کا تقاضا یہ ہے کہ وہ اعلیٰ و پیشہ وارانہ تعلیم کے میدان میں آگے آئیں اور تکنیکی تربیت بھی حاصل کریں تاکہ انہیں روزگار سے جڑنے اور اپنی اور اپنے خاندان کی معاشی حیثیت کو بہتر بنانے میں آسانی ہو۔
$$$123$$$
جو خواتین گھریلو معیشت کے مختلف ذرائع سے وابستہ ہوئی ہیں انہیں جدید تقاضوں کے مطابق ہنرمندی اور اپنی پیشہ وارانہ صلاحیتوں کی تربیت اور ان کے فروغ پر توجہ دینے کی سخت ضرورت ہے تاکہ وہ اپنے کام اور محنت کی اجرت زیادہ سے زیادہ حاصل کر سکیں اور ترقی کے مرکزی دھارے میں شامل ہو کر اپنا سفر جاری رکھ سکے۔
$$$123$$$
وفاقی وزیر علی زیدی کا طنزیہ لہجے میں یہ کہنا کہ ”اپوزیشن کے 5 رہنما،ابھی اپنے کنفرم استعفے اسپیکر کی خدمت میں پیش کریں اور ہم سے عمرے کے ٹکٹ بطور انعام فوری طور پر حاصل کر لیں“لمحہ فکریہ سے کم نہیں ہے۔عوامی نقطہ نظر سے علی زیدی کی سیاسی پیشکش بظاہر نفع بخش معلوم ہوتی ہے مگر یہ پیشکش اپوزیشن رہنماؤں کے حسب حال اور حسب خواہش ہر گز نہیں ہے ،ہمارا ذاتی خیال ہے کہ اگر وفاقی وزیر علی زیدی تھوڑی سی مزید سیاسی وسیع القلبی کا مظاہرہ کرتے ہوئے کنفرم استعفوں کے عوض عمرے کے بجائے لندن یا واشنگٹن کے ٹکٹ دینے کا اعلان کرتے تو عین قرین قیاس تھا کہ اپوزیشن کے بہت سے رہنما اُن کی اس پرکشش سیاسی پیشکش کو بلا کسی حیل و حجت قبول فرما لیتے، خاص طور مسلم لیگ ن کی نائب صدر مریم نواز نے تو حکومت اور ریاستی اداروں کے خلاف احتجاج کا سارا تام جھام سجایا ہی فقط اس لئے ہے کہ کسی طرح انہیں لندن واپسی کا ٹکٹ حاصل ہو سکے مگر شومئی قسمت کہ سرِدست تحریک انصاف کی حکومت کنفرم استعفوں کے عوض لندن یا واشنگٹن کا ٹکٹ دینے کا کوئی ارادہ نہیں رکھتی،لہٰذا غالب امکان یہ ہی ہے کہ اپوزیشن رہنماؤں کے استعفے ایک جیب سے دوسری جیب میں ہی خجل خوار ہوتے رہیں گے اور کبھی بھی منظوری کے لئے سپیکر کی میز تک نہیں پہنچ سکیں گے۔
$$$123$$$
لطیفہ تو یہ ہے کہ سیاسی غلطی سے جن دو اپوزیشن اراکین کے استعفے قومی اسمبلی کے سپیکر تک پہنچ گئے ہیں،اُنہیں بھی واپس ہتھیانے کے لئے اپوزیشن اتحاد پی ڈی ایم کی جانب سے ایڑی چوٹی کا زور لگایا جا رہا۔دراصل مینار پاکستان لاہور میں اپوزیشن الیون کے تاریخی فلاپ ترین جلسے نے اپوزیشن اتحاد پی ڈی ایم کی صفوں میں بے شمار دراڑیں ڈال دی ہیں اور سیاسی نفاق کی یہ دراڑیں اس قدر کشادہ اور گہری ہیں کہ ان کی مرمت یا بخیہ گری کر پانا،اپوزیشن اتحاد کے سربراہ مولانا فضل الرحمن کے لئے کم و بیش ناممکن ہی سمجھئے ویسے بھی مولانا کی اپنی جماعت میں بھی،خود ان کے خلاف یکے بعد دیگرے چہار جانب سے علم بغاوت بلند ہونا شروع ہو گئے ہیں،نیز پیپلز پارٹی بھی سندھ حکومت کو گرانے کے اپنے سابقہ بیانیے سے مکمل طور پر رجوع فرما چکی ہے۔
$$$123$$$
اپوزیشن اتحاد پی ڈی ایم میں جاری ٹوٹ پھوٹ اور شکست و ریخت کی شدت کا درست اندازہ لاڑکانہ میں بے نظیر بھٹو شہید کی برسی کے موقع پر منعقدہ جلسہ سے بھی بخوبی لگایا جا سکتا ہے۔بادی النظر میں لاڑکانہ کا یہ جلسہ پی ڈی ایم کا زبردست سیاسی پاور شو بھی بن سکتا تھا اگر اس جلسے میں پی ڈی ایم کے سربراہ مولانا فضل الرحمن شرکت کرنے کی زحمت فرما لیتے لیکن مولانا فضل الرحمن کو جس سیاسی مصروفیت نے لاڑکانہ آنے سے روکے رکھا،وہ لاڑکانہ میں جمعیت علمائے اسلام ف کی جملہ قیادت کا بے نظیر بھٹو کے مزار پر زبردست احتجاجی مظاہرہ کرنے کا اندیشہ تھا۔
$$$123$$$
ذرائع کے مطابق لاڑکانہ میں جے یو آئی ف اور پیپلز پارٹی کی مقامی قیادت کے درمیان من پسند افسران کی تعیناتی کے معاملے پر اختلافات اس قدر شدید ہو گئے تھے کہ جے یو آئی ف کے مقامی رہنماؤں نے مولانا فضل الرحمن پر واضح کر دیا تھا کہ اگر انہوں نے پیپلز پارٹی کی قیادت سے ان کے مطالبے کو منظور کروائے بغیر لاڑکانہ میں منعقدہ پیپلز پارٹی کے جلسہ میں شرکت کرنے کی کوشش کی تو وہ ان کی آمد کا ذرہ برابر بھی لحاظ کئے بغیر بے نظیر بھٹو شہید کے مزار پر احتجاجی دھرنا دے دیں گے۔
$$$123$$$
ایک لمحہ کیلئے ذرا سوچئے کہ اگر مولانا فضل الرحمن کی موجودگی میں بے نظیر بھٹو کے مزار پر جے یو آئی ف کی مقامی قیادت کی جانب سے احتجاجی مظاہر ہو جاتا تو پی ڈی ایم کا مردہ ہمیشہ ہمیشہ کے لئے دفن ہونے میں کتنی دیر لگنا تھی؟بظاہر مولانا فضل الرحمن نے سیاسی بصیرت کا مظاہرہ کرتے ہوئے بے نظیر بھٹو کی برسی میں شرکت نہ کرکے اپوزیشن اتحاد پی ڈی ایم کو یقینی سیاسی موت سے فی الحال تو بچا لیا ہے لیکن دوسری جانب ان کے اس اقدام سے باول بھٹو زرداری کے دل میں بد اعتمادی کی ایک سخت گرہ ضرور لگ گئی ہے کہ جمعیت علمائے اسلام ف ایک چھوٹے سے سیاسی و انتظامی معاملے پر ان کی والدہ مرحومہ کے مزار پر احتجاجی مظاہرہ کی دھمکی دے سکتی ہے تو وہ مستقبل میں سیاسی مفادات کے لالچ میں پیپلز پارٹی کے ساتھ کیا کچھ نہیں کر سکتی؟۔
$$$123$$$
جبکہ پیپلز پارٹی کے جملہ کارکنان اور رہنماؤں میں بھی اس دھمکی کو لے کر جمعیت علمائے اسلام ف کی مقامی و مرکزی قیادت کے خلاف شدید ترین غم و غصہ پایا جاتا ہے۔
$$$123$$$
پیپلز پارٹی کے بعض رہنماؤں کا تو یہ بھی خیال ہے کہ پی ڈی ایم کو قائم رکھنے کیلئے اب ضروری ہو گیا ہے کہ مولانا فضل الرحمن کو اتحاد کی صدارت سے علیحدہ کر دیا جائے جبکہ سیاسی تجزیہ کاروں کی اکثریت بھی یہ ہی رائے رکھتی ہے کہ اگر مولانا فضل الرحمن کی اپنی جماعت میں انہیں قیادت سے ہٹانے کے لئے کوئی”سیاسی کوششیں“تیز ہو جاتی ہے تو پھر مولانا کا پی ڈی ایم کی صدارت پر فائز رہنا بھی انتہائی مشکل ہو جائے گا۔
$$$123$$$
اپوزیشن الیون کی سیاسی خستہ حالی اور بدحالی دیکھ کر صاف نظر آرہا ہے کہ سینٹ الیکشن سے پہلے پہلے پی ڈی ایم اتحاد پارہ پارہ ہو کر راہی ملک عدم ہو جائے گا اور مولانا فضل الرحمن ماضی میں کئے گئے آزادی مارچ کی طرح مستقبل کے لانگ مارچ کرنے کیلئے بھی ”ٹک ٹک دیدم،دم نہ کشیدم“ کے مصداق حکومت کے خلاف اکیلے ہی کھڑے رہ جائیں گے پچھلی بار تو پھر بھی مولانا نے امانت کا ”سیاسی وعدہ“ لے کر اپنی عزت سادات بچا لی تھی لیکن اس بار مولانا خود کو نیب کی ممکنہ حراست سے ہی بچا لیں تو بڑی سیاسی بات ہو گی اس لئے مولانا فضل الرحمن کے لئے مخلصانہ مشورہ تو وہی ہے جو وفاقی وزیر علی زیدی نے دیا ہے کہ اپوزیشن اتحاد پی ڈی ایم کی قیادت سے ازخود ہی”کنفرم استعفا“ دے کر مفت میں عمرہ کا ٹکٹ حاصل کر لیا جائے کیونکہ لاڑکانہ کے جلسے کے بعد تو بچہ بچہ جان گیا ہے کہ ”اب خطرہ ہے مولانا کو، خطرے میں عمران نہیں“۔
$$$123$$$
2020ء بھی بھارتی مسلمانوں پر ظلم ڈھاتا اختتام کو پہنچ چکا ہے اور نئے سال کا سورج کے طلوع ہونے کے ساتھ ہی مودی سرکار کا ستم بھی دراز ہوتا جا رہا ہے،مسلمانوں پر ظلمت کی سیاہ شب نے گھیرا ڈال رکھا ہے اور ہر گزرتے روز کے ساتھ ہی ان پر نئے نئے حربے آزمائے جا رہے ہیں۔بھارت میں ہندومت کے بعد اسلام کے پیروکار زیادہ ہیں۔بھارت میں مسلمانوں کی آبادی 13.4 فیصد سے بھی زائد ہے۔
$$$123$$$
بھارت کی مسلم آبادی دنیا کی تیسری سب سے بڑی مسلم آبادی ہے اور دنیا کی سب سے بڑی مسلم اقلیت آبادی ہے۔سال گزشتہ میں مودی ،یوگی گٹھ جوڑ نے ہندوستان میں بسنے والے 24 کروڑ مسلم آبادی پر عرصہ حیات تنگ کئے رکھا۔ایک جانب کرونا نے قہر ڈھائے رکھا تو دوسری طرف بی جے پی کی بھگوا حکومت نے مسلم آبادی کو دیوار سے لگانے میں کوئی کسر نہیں چھوڑی۔
$$$123$$$
گاؤ رکشا،لوجہاد، متنازعہ شہریت قانون،قرآن پاک کی تعلیم کی بندش اور دہلی فسادات میں ہزاروں مسلمانوں کو خون میں نہلا کر امریکی صدر ٹرمپ کا استقبال کیا گیا۔
$$$123$$$
کرونا کی آڑ میں تبلیغی جماعت کے اراکین کو پابند سلاسل کر دیا گیا اور مسلم تعصب و نفرت کی انتہا دیکھئے کہ کس طرح ہسپتالوں،چوراہوں،گلیوں، بازاروں میں کرونا پھیلانے کا ملبہ مسلم طبقے پر ڈال کر انہیں معاشی،سماجی طور پر تنہا کرنے کی سازش رچی گئی۔
$$$123$$$
بھارتی میڈیا نے مسلمانوں کے خلاف نفرت انگیز مہم چلائی اور ایک اخبار نے کارٹون چھاپا جس میں کرونا وائرس کو ایک مسلمان دہشت گرد کے روپ میں دکھایا گیا اور یہ سب آر ایس ایس کے مذموم منصوبے کے سلسلے کی ایک کڑی ہے۔
$$$123$$$
بی جے پی مسلم شناخت و تشخص کے خاتمے کیلئے سنگھ پریوار کے ایجنڈے پر عمل پیرا ہے۔بابری مسجد بھی چھین لی گئی جبکہ دہلی مسلم کش فسادات 2020ء نے بھارتی سیکولرازم کے تابوت میں آخری کیل ٹھونک دی۔آر ایس ایس کا پرچارک نریندر مودی ہٹلر کے فاشسٹ نظریات پر عملدرآمد میں مصروف ہے اور نشانے پر مسلمان ہیں۔امریکی صدر ٹرمپ کی آمد بھارتی مسلمانوں کے لئے ایک بھیانک خواب ثابت ہوئی ہے ایک طرف تو امریکی صدر مودی حکومت کی مدح سرائی کرتے ہوئے ہندوستان پر امریکی نوازشوں کا سلسلہ جاری تھا تو دوسری جانب بھارتی دارالحکومت نئی دہلی میں متنازعہ شہریت ترمیمی قانون کیخلاف احتجاج کرنے والوں کیلئے دہلی کو سلاٹر ہاؤس بنا دیا گیا۔
$$$123$$$
مودی کے حامیوں نے شہریت بل کیخلاف احتجاج کرنے والوں پر حملہ کر دیا۔ہندو انتہا پسند بلوائیوں نے احتجاجی دھرنا دینے والوں پر پتھراؤ کیا۔ہندو انتہا پسندوں نے مسلم اکثریتی علاقوں جعفر آباد اور موج پور میں مسلمانوں کی کئی بستیاں نذر آتش کر دیں اور بازاروں میں موجود متعدد دکانوں کو آگ لگا دی۔
$$$123$$$
یہ سیکولر بھارت کی پولیس کا شرمناک کردار بھی بے نقاب ہو گیا کہ جہاں پولیس بھی انتہا پسند ہندو بلوائیوں کے ساتھ مل کر گھر اور دکانیں نذر آتش کرتی رہی۔
$$$123$$$
متعدد پیٹرول پمپس، گاڑیوں اور سرکاری املاک کو جلا دیا گیا۔ہندوستان میں فسادات اور مسلم مخالف حملوں کی تاریخ بہت پرانی ہے۔مختلف مواقع پر مختلف شہروں میں مسلمانوں کا قتل عام ہوا ہے۔مساجد،مدارس اور دیگر مذہبی مقامات پر حملہ ہوتا رہا ہے اور ہر جگہ فساد میں بھارتی پولیس کا متعصبانہ کردار نظر انداز نہیں کیا جا سکتا۔پولیس دنگائیوں پر قابو پانے کے بجائے اس کا ساتھ دیتی ہے۔
$$$123$$$
خواہ جمشید پور فساد ہو۔نیلی کا قتل عام ہو۔ بھاگلپور فساد ہو یا پھر 2002ء کا گجرات قتل عام۔ہر ایک فساد اور قتل عام میں مسلمانوں کا جانی،مالی نقصان ہوا ہے۔یہی معاملہ 2020ء کے دہلی فساد کا بھی ہے۔یہاں بھی مسلمانوں پر یکطرفہ حملہ ہوا۔اس پورے فساد میں دہلی پولیس نے بھی دنگائیوں اور فسادیوں کا ساتھ دیا۔ اسی کے ساتھ سوشل میڈیا کے ذریعے مسلمانوں کے بائیکاٹ کی تحریک بھی چلتی رہی۔
$$$123$$$
آر ایس ایس اور سنگھی جماعتوں کے لوگوں نے سوشل میڈیا کے ذریعے ہندوؤں میں ایسے پیغامات تقسیم کئے جن میں مسلمان تاجروں کے بائیکاٹ کی اپیل کی گئی تھی اور ان کو ”ملک دشمن“ قرار دیتے ہوئے لوگوں کو ان کی دکانوں سے سامان کی خریداری بند کرنے کو کہا گیا تھا۔اگر مستقبل میں کوئی ایسا قانون آئے جس میں کہا جائے کہ حکومت مسلم محلوں میں سڑک کی تعمیر نہیں کرائے گی،پانی،بجلی کی سہولت نہیں دے گی،صرف ہندوؤں کو تمام بنیادی سہولیات فراہم کی جائیں گی تو کسی کو حیرت نہیں ہونا چاہیے۔
$$$123$$$
ظاہر ہے کہ بھگوار پریوار کے نظریات کا حصہ ہے مسلم دشمنی۔سوشل میڈیا نے ہی 70 فیصد ہندو آبادی کو یہ ذہن نشین کرایا کہ مسلمانوں کی بڑھتی آبادی سے ہندوؤں کو خطرہ ہے۔ایسے ہی ایک فرضی خبر جو غیر ذمہ دارانہ سروے کی بنیاد پر عام کی گئی تھی کہ 2050ء تک ہندوستان میں مسلمانوں کی آبادی سب سے زیادہ ہو گی۔اس خوف کو اس قدر عام کیا گیا کہ مسلم دشمنی میں شدت پیداہونے لگی۔
$$$123$$$
ہندوستان میں سوشل میڈیا اور متعدد بکاؤ الیکٹرانک میڈیا چینلز وہی رول ادا کر رہے ہیں جو میانمار میں مسلمانوں کے خلاف کرتے ہوئے ساڑھے چھ لاکھ روہنگیائی مسلمانوں کو ملک بدر کر دیا گیا تھا۔شہریت ترمیمی قانون کے خلاف احتجاجی کرنے والے مسلم نوجوان طلبہ کو گرفتار کیا گیا جن میں، وکلاء،سینیئر مدیران ،سیاسی اور سماجی کارکنوں اور دانشوروں کے خلاف مقدمات قائم ہوئے اور ان میں سے متعدد کو اپنے حق میں آواز اٹھانے کی پاداش میں جیلوں میں ڈال دیا گیا وہ ہنوز قید و بند کی صعوبتیں برداشت کرنے پر مجبور ہیں۔
$$$123$$$
جن میں یونیورسٹی طالبہ صفورا زرگر بھی نمایاں ہے انہیں حاملہ ہونے کے باوجود حراست میں لے کر دہشت گردی کے مقدمے کے تحت سلاخوں کے پیچھے دھکیل دیا گیا۔بابری مسجد کی جگہ پر رام مندر کا سنگ بنیاد رکھ کر بھارتی وزیراعظم آر ایس ایس کے پرچارک نے سیکولر بھارت کے تابوت میں آخری کیل ٹھونک دی ہے۔
$$$123$$$
بھارتی شرانگیزی تو یہ ہے کہ 5 اگست کشمیر کو ہڑپنے کی سیاہ تاریخ کو ہی رام جنم بھومی کا سنگ بنیاد کے لئے منتخب کرنا دراصل کشمیریوں کے زخموں پر نمک چھڑکنے کے مترادف ہے اور 5 اگست 2020ء کو مودی کے ہاتھوں بت کدے کے پہلے پتھر کی تنصیب ہندوستان میں رام راج،ہندو راشٹر اور اکھنڈ بھارت کی جانب پہلا قدم ہے۔
$$$123$$$
بھارت میں کئی دہائیوں سے بالخصوص بی جے پی کے برسراقتدار آنے کے بعد سے رام راج کا مسلسل پروپیگنڈہ کیا جا رہا ہے۔ اکھنڈ بھارت کی سرحدیں تین سو قبل مسیح کے بھارت میں قائم موریہ سلطنت کے حدود پر مشتمل ہو گی چندر گپت موریہ،موریہ سلطنت کا بانی تھا اور اشوک اعظم اسی سلطنت کا جانشین گزرا ہے۔دلت لیڈر امبیڈ کر کو بھی قومی ہیرو قرار دینا بنگالی مسلمانوں کی دربدری کا منصوبہ اور ایودھیا میں رام مندر کی تعمیر کا شوشہ اسی مذموم مہم کا حصہ ہے۔
$$$123$$$
آر ایس ایس کے نظریے کے مطابق ہندو گھرانے میں پیدا ہونے والا ہر فرد ہندو ہے دیگر قوموں کو بھی ہندو مذہب کا احترام کرنا ہو گا۔اس احترام کے تحت بھارت ماتا کی جئے سے لے کر ہندو تہواروں کو منانا اور دیوی دیوتاؤں کی پوجا کرنا شامل ہے۔اسلامی روایات کو فراموش کرنا بھی رام راج میں ہو گا اگر کوئی فرد اس سے انکار کرے گا تو اسے تمام شہری حقوق سے محروم کر دیا جائے گا۔
$$$123$$$
زعفرانی تنظیمیں مسلمانوں،عیسائیوں کو ہندو بنانے کی باقاعدہ مہم چلا رہی ہیں اس کے لئے کئی ہندو توا تنظیمیں مسلسل سرگرم ہیں۔نریندر مودی کی حکومت قائم ہوتے ہی آر ای ایس کو بھی کلیدی حیثیت حاصل ہے۔کوئی بھی فیصلہ سنگھ پریوار کے بغیر نہیں ہوتا۔حساس شعبوں میں آر ایس ایس کے سیوکوں کو تعینات کر دیا گیا ہے۔بی جے پی زیر اقتدار ریاستوں میں تعلیمی کر دیا گیا ہے۔
$$$123$$$
بی جے پی زیر اقتدار ریاستوں میں تعلیمی نصاب کا بھگوا کرن کیلئے تعلیمی اصلاحی کمیٹیاں بنائی گئی اور ان کے سربراہ آر ایس ایس کے منظور شدہ افراد ہیں۔پورے بھارت میں مرحلہ وار ہندوانہ نصاب تعلیم رائج کرنے کی پیش رفت جاری ہے۔نصاب کی تیاری ہر سطح پر ہو رہی ہے۔تاریخی کتابیں ازسر نو لکھی جا رہی ہیں۔ انڈین کونسل ہسٹریکل ریسرچ کی تشکیل نو کرکے اب اسے مکمل طور پر آر ایس ایس ذہنیت کے حامل افراد کے ہاتھوں میں دے دیا گیا ہے۔
$$$123$$$
آر ایس ایس کے ہندی ترجمان پنج جانیہ کے سابق ایڈیٹر بلدیو شرما کو نیشنل بک ٹرسٹ کا چیئرمین بنا دیا گیا۔
$$$123$$$
مسلم نوجوانوں کا مستقبل تاریک کرنے کیلئے بھارتی ریاست اتر پردیش میں یوگی آدتیہ ناتھ نے”اتر پردیش ودھی ویرودھ دھرم سمیر پورتن پرتیش ادیش دیش 2020ء“ نامی قانون کی منظوری دی۔دوسری جانب”پریم یُدّھ“ کے نام پر ہندو فرقہ پرست تنظیمیں اس مسلسل سرگرم ہیں مسلم تعلیم یافتہ بچیاں ان کے نشانے پر ہیں ان کے ارتداد کا گھناؤنا منصوبہ منظر عام پر آیا ۔
$$$123$$$
جنوبی بھارت اس کا زیادہ کا شکار رہا،جس کی وجہ وہاں مخلوط ایجوکیشن میں مسلمان لڑکیوں کا تناسب زیادہ ہے اور وہ اس وقت ہندو فرقہ پرستوں کا آسان ٹارگٹ ہیں۔بھارت میں مدارس پر شب خون مارنے کیلئے مختلف حیلے اور بہانے آزمائے جا رہے ہیں۔کبھی قدامت پسندی،کبھی جہالت کبھی تو دہشت گردی کی تعلیم دیے جانے کا اڈہ کہہ کرکے مدارس کی عظمت کو پامال اور اس کی تاریخ کو داغدار کرنے کا سلسلہ ہنوز جاری ہے۔
$$$123$$$
آسام مسلم دشمنی میں مزید بڑھتے ہوئے میں قرآن پاک کی تعلیم پر پابندی عائد کی گئی۔بھارت نریندر مودی کے حالیہ اقدامات سے یہ اندازہ لگانا مشکل نہیں کہ مسلمانان ہند کو اپنے مذہبی تشخص اور تہذیبی انفرادیت سے محروم کرنے اور انھیں بھی برہمنی تہذیب میں ضم کر لینے کی کوشش جو پہلے کچھ احتیاط اور ہچکچاہٹ کے ساتھ کی جاتی تھیں وہ اب کھلم کھلا اور ڈنکے کی چوٹ پر ہو رہی ہیں۔
$$$123$$$
بی جے پی کے دور میں اقلیتوں بلخصوص مسلمانوں پر مظالم کا لا متناہی سلسلہ چل پڑا ہے اور ان کو مختلف اور نت نئے قوانین بنا کر ڈرانے اور دھمکانے کی کوشش کی جا رہی ہیں۔
$$$123$$$
آج امت مسلمہ پر جو حملے ہو رہے ہیں جو سازشیں رچی جا رہی ہیں جو ناپاک عزائم ہیں وہ سب روز روشن کی طرح عیاں ہو چکے ہیں۔ شریعت محمدی صلی اللہ علیہ وآلہ وسلم زد پر ہے۔مسلمانوں کی جان و مال اور عزت و آبرو کے لالے پڑے ہیں نت نئی دھمکیوں سے سہانے کی بھرپور کوشش کی جا رہی ہے ۔
$$$123$$$
انصاف شرمسار ہے سچائی کو مٹایا جا رہا ہے حقیقتوں کو پروپیگنڈہ میں دبایا جا رہا ہے۔اسلام میں مذہب کا تصور دیگر اقوام کی طرح صرف چند عبادات اور رسوم و رواج تک محدود نہیں ہے بلکہ وہ زندگی کے ہر شعبہ سے متعلق قرآن حکیم اور نبی کریم صلی اللہ علیہ وآلہ وسلم کے ذریعہ الٰہی ہدایات اور خدائی رہنمائیاں پیش کرتا ہے،ان پر چل کر ہی انسان مذہب اسلام کا حقیقی ماننے والا کہلاتا ہے،انہی قوانین الٰہی اور ہدایات ربانی کا وہ حصہ جو ہماری انفرادی اور عائلی زندگی سے متعلق ہے مسلم پرنسل لاء کہلاتا ہے۔
$$$123$$$
جس میں مسلمانوں کی ذاتی زندگی خاندانی معاملات اور خاندان کے مختلف افراد کے حقوق و فرائض کا تعین کیا گیا ہے ان قوانین کو اُردو میں ”شخصی و عائلی قوانین“ اور انگریزی میں پرنسل لاء یا عائلی قوانین کہا جاتا ہے۔مختصر یہ کہ مسلم پرنسل لاء کا تعلق دین و شریعت سے ہے اور اس کی جڑیں قرآن و حدیث میں پیوست ہیں۔بھارت کے سیکولر دستور بنیادی حقوق میں مسلم پرنسل لاء کی تحفظ کی ضمانت دیتا ہے۔
$$$123$$$
اس کے باوجود مسلم پرنسل لاء میں مختلف حیلوں بہانوں اور چور دروازوں سے میں مداخلت کی کوششیں کی جا رہی ہیں۔اس میں کوئی دورائے نہیں کہ مقبوضہ کشمیر کی 370 کی تنسیخ اور رام مندر کی تعمیر کے بعد اب یکساں سول کوڈ کی باری ہے۔جن سنگھ اپنے تین کلیدی اہداف میں سے دو کو مکمل کرنے میں کامیاب ہو گیا ہے اور 2021ء کے اختتام تک یکساں سول کوڈ کو نافذ کر دیا جائے گا۔
$$$123$$$
ڈاکٹر سید محمد عظیم شاہ بُخاری
$$$123$$$
باری دوآب کے سب سے بڑے شہر لاہور کو اُس کی وُسعت اور کثرتِ آبادی کی وجہ سے بی نظیر کہا جا سکتا ہے۔ لاہور کا ایک علاقہ ہے جہاں کسی زمانے مغل شہزادوں کی پُر تعیش رہائش گاہیں واقع تھیں، اس علاقے کو اب ''مغل پورہ'' کہا جاتا ہے۔ آج بھی اس علاقے میں نکل کھڑے ہوں تو اِس کی گنجان آباد گلیوں میں ہمیں کوئی نہ کوئی مقبرہ یا مغلیہ دور کی مسجد مل ہی جائے گی۔
$$$123$$$
اِن میں سے ایک مقبرہ شاہجہاں کے تعمیراتی مشیر اور انجینئر علی مردان خان کا بھی ہے جس کے بارے میں لکھا گیا کہ یہ مقبرہ ، مقبرہ جہانگیر کی گل بہار آرائشوں اور شان و شوکت کی عظمتوں کی ہمسری کرتا تھا۔
$$$123$$$
اس مقبرے کی تاریخ پر روشنی ڈالنے سے پہلے علی مردان خان کے بارے میں جان لیتے ہیں ۔
$$$123$$$
ایک کُرد خاندان میں پیدا ہونے والا علی مردان، شہنشاہِ ایران شاہ عباس اول کے دربار سے منسلک ایک فوجی افسر ''گنج علی خان'' کا بیٹا تھا جو تقریبا تیس سال تک کرمان کا حاکم ۔
$$$123$$$
گنج علی کی وفات کے بعد شاہ عباس نے اس کے لڑکے علی مردان خان کو ''خان'' کا خطاب بشمول قندھار کی ریاست عطا کر دی ۔
$$$123$$$
1629 میں شاہ عباس کی وفات کے بعد تخت اس کے بھتیجے شاہ صفی کو ملا جس نے شاہ عباس سے مخلص لوگوں کو دربار سے نکالنا شروع کر دیا۔ جب علی مردان کو خود پر بھی یہ تلوار لٹکتی نظر آئی تو اُس نے شاہ صفی کا ساتھ چھوڑ کراپنی سلطنت قندھار سمیت شاہجہان کی ملازمت میں آنے کا فیصلہ کیا۔
$$$123$$$
 شاجہاں نے بھی اسے ہاتھوں ہاتھ لیا کہ وہ قندھار پر مغل قبضہ چاہتا تھا اور یوں علی مردان خان مغلیہ سلطنت کا حصہ بن گیا ۔
$$$123$$$
علی مردان اپنی قابلیت کی بدولت جلد ہی شہنشاہ کا منظورِ نظر بن گیا۔ شاہجہان نے اسے نہایت اِنعام و اکرام سے نوازا اور اسکے وسیع تجربے کی بُنیاد پر مختلف ادوار میں کشمیر، کابل اور لاہور کی گورنری بھی عطا کی ۔
$$$123$$$
1639 میں انہیں ''امیر العمراء" کے خطاب سے نوازا گیا ساتھ ہی سات ہزار فوجیوں کی سربراہی (ہفت ہزاری) دے کر کابل سے دہلی تک پھیلے پنجاب کا صوبہ دار بنا دیا گیا۔
$$$123$$$
علی مردان خان کی اصل وجہ شہرت ان کا بہترین تعمیراتی ذوق اور شاہی عمارتوں کی اعلی منصوبہ سازی تھی۔ مؤرخ کنہیا لال لکھتے ہیں کہ علی مردان خان عمارت کے کام میں ایسا استاد تھا کہ کروڑوں روپے اس کے ہاتھ سے صرف ہوئے۔ علی مردان کا باغ المشہور نو لکھا، دہلی کی نہر جو شہر کے قدیم حصے اور لال قلعہ میں رواں ہے اِس شخص نے کھدوائی۔ دہلی سے ہانسی حصار تک جانے والی نہرفیروزپور کی درستگی کروائی اور دریائے راوی سے نہر ہنسلی مادھوپور بھی انہوں نے کھدوائی جسے لاہور لا کر شالامار باغ کو سیراب کیا گیا۔
$$$123$$$
شالامار باغ کا آبی نظام بھی علی مردان خان کی قابلیت کا مرہونِ منت ہے( جس میں اور بھی کچھ لوگوں کی محنت شامل ہے)۔ اس کے علاوہ علی مردان نے لاہور، پشاور اور کابل میں بھی بہت سی عمارتیں اور باغات تعمیر کروائے۔
$$$123$$$
مقبرے پر لگے ایک کُتبے کے مطابق مُغلیہ دربارمیں آپ نے اٹھارہ سال سے زائد عرصہ بڑی بڑی یادگاریں بنوائیں جن کی خوش اسلوبی و استحکام دیکھ کر نامور ماہر حیران رہ جاتے۔
$$$123$$$
کچھ کتابوں میں آپ کی تعمیرات کے حوالے سے مبالغہ آمیزی سے بھی کام لیا گیا ہے۔
$$$123$$$
1659 میں کشمیر جاتے ہوئے راستے میں ہی آپ کا انتقال ہو گیا۔ شاہجہان کے حکم پر آپ کی میت کو لاہور لا کر اسی پُرشکوہ مقبرے میں والدہ کے پہلو میں دفن کیا گیا جو آپ نے اپنی والدہ کے لیئے خود بنوایا تھا۔
$$$123$$$
نجانے کیوں لیکن اکثر مقامی افراد صاحبِ قبر کو کوئی بزرگ ہستی سمجھتے ہوئے انکے مقبرے کو مردان خان کا دربار کہتے ہیں اور یہاں دعائیں مانگنے بھی آتے ہیں۔
$$$123$$$
جب میں یہاں گیا تو زیرِ زمین واقع مرقد والا کمرہ اگر بتی کی خوشبو سے مہک رہا تھا اور تبرک کے طور پر مکھانے بھی پاس ہی رکھے تھے۔
$$$123$$$
لاہور شہر کا یہ حسین مقبرہ مغلپورہ کے انسانی جنگل میں چھپا ہوا ہے جس کا راستہ محکمہ ریلوے کی بنائی گئی ایک خوابناک سرنگ سے ہو کر جاتا ہے۔
$$$123$$$
مُغل پورہ کی ریلوے لوکو ورکشاپ کے پہلو میں بوسیدہ عمارتوں کے ساتھ ایک طویل سرنگ نما راستہ کافی اندر تک چلا گیا ہے جس کے اوپر لوہے کے جنگلے لگا کر اسے اور زیادہ پُراسرار بنا دیا گیا ہے۔ اوپر بیلوں اور سبز پتوں سے ڈھکے ہوئے جنگلے کی بدولت یہاں سردی کی شدت اور زیادہ محسوس ہوتی ہے۔ لمبی اور کم چوڑی اس سرنگ کے بیچ میں پہنچ کر کہیں نہ کہیں آپ کو عجیب سا ڈر اور خاموشی محسوس ہوتی ہے۔
$$$123$$$
اِس سرنگ میں چلتے ہوئے پہلے بائیں جانب ایک چھوٹا سا راستہ وسیع احاطے میں کھلتا ہے جہاں حضرت شیخ حامد القادری سہروردیؒ کا مزار اور علی مردان خان کی مسجد واقع ہے۔ اُسی سرنگ میں آگے چلتے جائیں تو دائیں جانب ایک دروازہ آپ کو اس مقبرے تک لے جائے گا۔
$$$123$$$
میں جب اس چھوٹے دروازے سے اندر داخل ہوا تو ایک اُجڑا ہوا گھاس کا میدان سامنے تھا جہاں جا بجا خودرو پودے اور جھاڑیاں اُگ چکی ہیں۔
$$$123$$$
یہاں نہ کوئی بندہ تھا نہ بندے کی ذات۔ میں حیران تھا۔ حیران تھا کہ کروڑوں کی آبادی والے اتنے بڑے شہر کے بیچ میں ایک ایسا ویرانہ کتنا خوابناک سا لگتا ہے جہاں مجھے اپنی سانسوں کی آواز اور دل کی دھڑکن واضح طور پر سُنائی دے رہی تھی۔ یہی وہ خاص جگہیں ہوتی ہیں جو آپ کے تخیل کو جِلا بخشتی ہیں، جو آپ کو دھیان لگانے پر مجبور کرتی ہیں، جو آپ کو شور شرابے سے دوربرسوں پیچھے کہیں ماضی میں لے جاتی ہیں اور آپ اپنے جسم کو ڈھیلا چھوڑ کر ایک ہی سانس میں اپنی تمام تھکان کو ہوا میں اُڑا دیتے ہیں ۔
$$$123$$$
یہی لاہور کی خاصیت، اِسکا حسن ہے۔
$$$123$$$
یہی تو لاہور ہے پیارے۔۔۔۔۔
$$$123$$$
ویسے میں نے اس تنہائی سے بچنے اور مقبرے کی بناوٹ پر گفتگو کرنے کے لیئے دو اور دوستوں کو بھی بُلا رکھا تھا مرزا عثمان بیگ اور پروفیسر ذیشان ہاشمی صاحب جو کچھ ہی دیر بعد وہاں آن موجود ہوئے۔ 
$$$123$$$
اسی میدان کی گہری خاموشی کے بیچ میں شاہجہان کا قابل ترین انجینیئر محوِ استراحت ہے۔
$$$123$$$
لاہور کے دیگر کچھ مقبروں کی طرح علی مردان کا مقبرہ بھی ہشت پہلو (آٹھ کونوں والا) طرزِ تعمیر کا حامل ہے جو خشتی اینٹوں کے ایک چبوترے پر بنا ہوا ہے۔ چبوترے کے شمال اور جنوب کی جانب ایک ایک حوض بنایا گیا ہے جس میں اب کچرا بھرا ہے۔ شمالی سمت کا حوض قدرے بڑا ہے۔
$$$123$$$
سنگِ سرخ اور پتھر سے بنے مقبرے کے ہر طرف شاندار قسم کے بلند محرابی دروازے بنائے گئے ہیں (جنہیں اب جنگلے لگا کہ بند کر دیا گیا ہے ماسوائے ایک کے)۔
$$$123$$$
لاہور میں ایسا کوئی بلند مقبرہ نہیں ہے جس کے محراب اتنے بلند و بالا ہوں۔ مقبرے کے نچلے ڈھانچے پر دوگنے گنبد اُٹھائے گئے ہیں جو باہر سے دیکھنے پر ایک بڑا گنبد معلوم ہوتے ہیں۔
$$$123$$$
گنبد کے ساتھ تمام آٹھ کِناروں پر چھوٹے گُنبد والی چھتریاں/گُنبدیاں بنائی گئی تھیں جن میں سے زیادہ تر ختم ہو چکی ہیں جبکہ کچھ اب بھی باقی ہیں۔ یہ چھوٹی سے محرابی چھتریاں سولہویں اور سترہویں صدی میں بننے والے مغل مقبروں کا شاندار حصہ تھیں۔
$$$123$$$
مقبرے کے اندر جائیں توگنبد کے نیچے بیچ میں ایک قبر کا نشان باقی ہے۔ داخلی دروازے کے دائیں طرف سیڑھیاں ہیں جو چھت پر جاتی ہیں جب کہ دوسری جانب ایک راستہ نیچے تہہ خانے کو جاتا ہے جہاں تین قبریں موجود ہیں ۔ بیچ والی قبر کچھ بڑی ہے اور اس پر نواب علی مردان خان ولد امیر گنج علی خان لکھا ہے۔ ایک طرف کی قبر آپ کی والدہ جبکہ تیسری کسی نامعلوم کی ہے۔
$$$123$$$
علی مردان کی قبر کے سرہانے ایک پگ بھی رکھی گی ہے جو عموماً مزاروں پر دیکھنے میں آتی ہے۔
$$$123$$$
اندھیرے تہہ خانے کے آٹھوں جانب سرنگ نما لمبی کھڑکیاں بنی ہیں جِن سے چھن چھن کہ سورج کی مدھم روشنی اندر آتی ہے جبکہ یہاں رکھے چراغ بھی کمرے کے اندھیرے سے لڑنے کی ناکام کوشش کرتے نظر آتے ہیں۔ کمرے کی چھت پر جیومیٹری کے مختلف ڈیزائن اور پھول بوٹوں کا کام ابھی بھی باقی ہے۔
$$$123$$$
مقبرے کا شاندار فریسکو آرٹ ورک کہیں کسی محراب میں آخری سانسیں لے رہا ہے جو یہ بتانے کے لیئے کافی ہے کہ اس جگہ کی کیا شان و شوکت رہی ہو گی۔
$$$123$$$
دوسری جانب والی سیڑھیاں چڑھیں تو گنبد کے مشرقی سمت بنے دروازے سے ہم مقبرے کی چھت پر جا نکلتے ہیں جہاں ایک عظیم الشان گُنبد ہمارا منتظر تھا جیسے دہائیوں سے یہ اپنا سنگھار کسی کو دکھانا چاہتا ہو۔
$$$123$$$
اس مقبرے سے سورج غروب ہونے کا کیا ہی شاندار نظارہ تھا جو زندگی کی مانند آہستہ آہستہ ڈھلتا چلا جا رہا تھا۔
$$$123$$$
چھت پر آپ اوپر کی گُنبدیوں (چھوٹی محرابیں بصورت ہشت پہلو جن پر ایک گُنبد بنا ہے) کا بغور مشاہدہ بھی کر سکتے ہیں۔ کچھ گنبدیاں جو ٹوٹ چکی تھیں ان کے اب چبوترے باقی ہیں۔
$$$123$$$
چھت سے ہی کچھ اور سیڑھیاں اونچائی پر چلی گئی ہیں جو آپ کو مرکزی گنبد کے غربی سمت بنے دروازے سے اندرونی گنبد تک لے جاتی ہیں جس کے چاروں طرف چلنے کے لیئے جگہ چھوڑی گئی ہے۔ یہ ایک بلند چبوترہ ہے جس کے کناروں پر ادھ جلے چراغ پڑے ہوئے تھے۔ یہ ایک عجیب اور منفرد سا طرزِ تعمیر ہے کہ مقبرے کے ایک گنبد کے اوپر دوسرا بنا ہوا ہے جبکہ آپ پہلے گنبد کو اوپر جا کر دیکھ سکتے ہیں۔
$$$123$$$
اس مقبرے کو مؤرخ نور احمد چشتی نے یوں بیان کیا ہے ؛
$$$123$$$
ہشت پہلو صورت مقبرہ ، جس کے چاروں طرف آٹھ دورازے جن میں صرف ایک کھلا ہے اور بقیہ میں گلاب سنگھ پھوونڈیہ نے بند کرا کہ میگزین رکھا تھا۔ جب مقبرے کے اندر جائیں تو ایک روشن دان نظر آتا ہے جس سے معلوم ہوتا ہے کہ نیچے اس مقبرے کے تہہ خانہ ہے۔ اندر مقبرے کے آٹھوں پہلوؤں میں آٹھ دھن کلاں، دو دو درجے والے۔
$$$123$$$
ان کے اوپر ایسے ہی اور آٹھ دھن محرابی۔
$$$123$$$
ہر محراب کے اوپر گُنبدی ہشت پہلو، بلند اور آٹھ آٹھ دھن ولی۔
$$$123$$$
گنبد کے درمیان میں سرِ زمین ایک پُختہ چبوترہ اور اس پر مشرق کے سمت ایک قبر اور دو کا نشان معلوم ہوتا ہے۔
$$$123$$$
کہتے ہیں کہ یہ مقبرہ ایک بہت بڑے باغ میں بنایا گیا تھا جس کے شمالی سرے پر ایک دو منزلہ محرابی دروازہ اب بھی موجود ہے ۔ قیاس ہے کہ اسی قسم کا دروازہ چوکور باغ کے جنوب ، مشرق اور مغرب میں بھی موجود تھا جو اب نہیں رہا۔
$$$123$$$
شمالی سمت کا دروازہ گھاس و جھاڑیوں کے ایک قطعے کے پار موجود ہے۔ اس کے بیچوں بیچ ایک بڑی محراب اور محرابی دروازہ جب کہ دونوں اطراف میں اوپر نیچے ایک ایک محراب بنی ہے۔ اس کے اوپر چاروں طرف چھوٹی چھوٹی گنبدیاں بنی ہیں۔ دروازے پر اب بھی پچی کاری و جُڑت کاری کا خوبصورت کام دیکھا جا سکتا ہے جو اس وقت کے فنکاروں کے ہُنر کا منہ بولتا ثبوت ہے۔
$$$123$$$
محراب کی اندرونی جانب ایک گنبد اور دیگر اور محرابیں بنی ہیں جو طرزِ تعمیر کا ایک نادر نمونہ ہیں۔
$$$123$$$
کہتے ہیں کہ سکھوں نے اس مقبرے کو بھی بہت نقصان پہنچایا۔ اسکی تینوں منزلوں میں موجود سنگِ سُرخ اور سنگِ ابری کی بڑی بڑی اینٹیں اُکھاڑ لیں اور شمال میں موجود ایک ڈیوڑھی بھی ختم کر دی۔
$$$123$$$
رنگ بدلتی اور خستہ حال اینٹوں سے بنی اس پُرشکوہ عمارت جس کی جڑوں سے جا بجا مختلف پودے سر نکالے کھڑے ہیں یوں جیسے اس کے تمام رازوں کے امین ہوں، اِس کے گُنبد و محرابوں پر پھڑ پھڑاتے کبوتر، دسمبر کی تیز ٹھنڈی ہوا، خالی حوض، ڈھلتے سورج اور ویرانی کو دیکھ کر ایک ہی شعر ذہن میں آیا ؛
$$$123$$$
سہمی سہمی سی فضاٶں میں یہ ویران مرقد
$$$123$$$
اتنا خاموش ہے فریاد کناں ہو جیسے
$$$123$$$
سرد شاخوں میں ہوا چیخ رہی ہے ایسے
$$$123$$$
روحِ تقدیس و وفا مرثیہ خواں ہو جیسے
$$$123$$$
سیاسی تجزیہ نگاروں کا کہنا ہے کہ پاکستان میں حزب اختلاف اور حکومت مقابلے میں آخری لمحات میں ہے،مگر میری نہایت ناقص سوچ کہتی ہے کہ ابھی تو پارٹی شروع ہوئی ہے،حکومت اتنے مضبوط ہاتھوں میں ہے کہ فی الحال جانے کا کوئی امکان نہیں یہ مضبوط ہاتھ تحریک انصاف یا اتحادی جماعتوں کے نہیں بلکہ ”اتحادیوں“ کے ہیں دراصل جب کہیں بھانت بھانت کے لوگ کہیں جمع ہو جائیں تو ان کی اپنی اپنی بولیاں ہوتی ہیں جس کی شنوائی کہیں نہیں ہوتی۔
$$$123$$$
حزب اختلاف میں مختلف نظریات ہی نہیں بلکہ کئی اہم امور پر مختلف الخیال لوگ موجود ہیں یہ کوئی انتخابی اتحاد بننے سے قاصر ہے جس وقت بھی ملک میں انتخابات ہوئے تو ”جوتیوں میں دال بٹے گی“ابھی حزب اختلاف کی تحریک نے ماسوائے جلسوں کے اپنی تحریک میں اگلا قدم بھی نہیں رکھا آوازیں آنے لگی ہیں،یہ حال حکومت کا بھی ہے وہاں بھی تمام حکومتی اتحادی جماعتوں کی ایک سوچ نہیں یہ وجہ ہے کہ حزب اختلاف کی جماعتیں صرف تحریک انصاف کو ہی ٹارگٹ کئے ہوئے ہیں چونکہ بقیہ جماعتیں جو حکومت میں شامل ہیں وہ تو ہر آنے والی حکومت کا حصہ بننے میں دیر لگانا وقت کا نقصان تصور کرتی ہیں،یہ وجہ ہے حزب اختلاف کے مقابلے لئے خود وزیراعظم عمران خان،ان کی جماعت کے وزراء،سن کے مشیران کی فوج ظفر موج یہاں تک کہ صوبائی مشیران بھی Over Time پر وفاقی مشیر کا کام دے رہے ہیں اور حزب اختلاف کے متعلق اپنے بیانیے پر قائم ہیں حکومتی مشیران کی اپنی حکومت،اپنی جماعت سے زیادہ حزب اختلاف کی جماعتوں پر توجہ مرکوز ہے ان کے ہر بیان پر جوابی بیان کے ساتھ ہمہ وقت حاضر رہتے ہیں،یہاں تک کہ اگر حزب اختلاف کے جلسے میں کوئی حزب اختلاف کی قیادت دیر سے پہنچے یا کسی وجہ سے نہ پہنچ سکے تو اس کی پریشانی حزب اختلاف کو کم مشیران حکومت کو زیادہ ہوتی ہے اور فوری میڈیا پر آکر عوام کو آگاہ کرتے ہیں دوسری طرف یہ بیانیہ اپنی جگہ کہ عوام نے چور لٹیروں،پر مشتمل حزب اختلاف کو ٹھکرا دیا ہے،سیاسی جماعتیں تضادات کا ہمیشہ شکار رہتی ہیں،مخالفت میں ایک دوسرے کے خلاف تمام حدوں کو پار کر دیتی ہیں،اگر کوئی باعزت لوگ ہوں تو ایک دوسرے کو منہ بھی نہ دکھائیں مگر آفرین ہے ان پر کہ جب اپنے مفادات کیلئے ملنا ہوتا ہے تو فوری محبتیں جاگ جاتی ہیں،اس کا مظاہرہ گزشتہ دنوں اسلامی دنیا کی پہلی خاتون وزیراعظم شہید بے نظیر کی 13 ویں برسی پر لاڑکانہ میں لوگوں نے دیکھا یہ بھٹو خاندان کی ایک بڑی کامیابی تھی کہ جو لوگ عورت کی حکمرانی کے خلاف تھے جو ایک دوسرے کو سڑک پر گھسیٹنے کی تمنا رکھتے تھے وہ سب بی بی شہید کر لحد پر پھولوں کی چادر چڑھا رہے تھے۔
$$$123$$$
برسی کا جلسہ تھا تو عالم اسلام کی پہلی خاتون وزیراعظم کو خراج عقیدت پیش کرنے اور اُن کی قومی خدمات کی تحسین کے لئے مگر توقع کے عین مطابق اسے پی ٹی آئی حکومت کی ناکامیاں گنوانے اور اُسے چلتا کرنے کے لئے پُرجوش تقریروں کے موقع میں تبدیل کر دیا گیا۔حکومت مخالف تحریک پی ڈی ایم کے رہنماؤں نے خوب دل کی بھڑاس نکالی اور برسراقتدار طبقے کی کمزوریوں کو اچھالا۔
$$$123$$$
پیپلز پارٹی کے چیئرمین بلاول بھٹو زرداری نے اپنی تقریر میں اس الٹی میٹم کا اعادہ کیا کہ وزیراعظم عمران خان نے 31 جنوری تک استعفیٰ نہ دیا تو اپوزیشن ملک کے کونے کونے سے اسلام آباد تک لانگ مارچ کرے گی۔سابق صدر آصف زرداری نے وڈیو لنک پر عوام کے جم غفیر سے خطاب کرتے ہوئے کہا ہے کہ عمران خان کو حکومت سے نکالنے کے لئے جیلیں بھرنا ہوں گی اس مقصد کے لئے انہوں نے پی ڈی ایم کو اپنی سوچ بدلنے کا مشورہ بھی دیا ان کی اس بات کا واضح مطلب یہ ہی ہے کہ آصف زرداری پی ڈی ایم کی حالیہ پالیسیوں کے حامی نہیں۔
$$$123$$$
حزب اختلاف کی موجودہ کافی کوششوں،فیصلوں میں ہم آہنگی کا نہ ہونا اس بات کا اشارہ ہے کہ تحریک انصاف کی حکومت کہیں نہیں جا رہی، یہ بات سمجھ سے بالاتر ہے کہ پہلے فیصلہ ہوا کہ سینٹ کا انتخاب نہیں ہونے دیا جائے گی اس سے قبل استعفے ہوں گے اور تحریک کو عروج حاصل ہو گا مگر پی پی جس نے پہلے بھی سینٹ کے انتخابات میں خرید و فروخت کا بازار لگایا تھا،دوسری جانب ہر حکومت کا حق بنتا ہے کہ وہ بھی اپنے نمائندوں کو کامیاب کرائے اب چونکہ جہانگیر ترین والا معاملہ نہیں اس لئے حکومت کے اور بہت سے ذرائع ہیں ہوتے ہیں جن میں وزارت وغیرہ کی غیر اعلانیہ رشوت ہوتی ہے جس وجہ سے حکومتی امیدوار کی کامیابی کے روشن امکانات ہوتے ہیں۔
$$$123$$$
مولانا فضل الرحمان ناراض اور اب وہ پی پی پی کے واضح فیصلے کے بعد بہت ہی ناراض کہ پی پی پی نے بھرپور انداز میں سینٹ انتخابات میں حصہ لینے کا فیصلہ کیا ہے۔2 کشتیوں میں سوار حزب اختلاف کیا تحریک چلا سکتی ہے،؟حکومت اور حزب اختلاف کی اس چپقلش میں عوامی مسائل گھمبیر ہوتے جا رہے ہیں ان کی جانب کسی کی توجہ نہیں اور عوام پس رہی ہے،مہنگائی،بے روزگاری،امن و امان کا شکار معاشرہ بن چکا ہے جس کے ذمہ دار تمام ہی سیاستدان ہیں کوئی اس سے مبرا نہیں۔
$$$123$$$
حزب اختلاف اور حکومت دونوں اضطرابی کیفیت کا شکار محسوس ہو رہی ہیں،ایک طرف چور،چور،ڈاکو کی گردان،دوسری جانب سے خبر لندن سے آتی ہے کہ کوئی ملاقات ہو رہی ہے،ورنہ پاکستان میں تو ملاقات ہو رہی ہے اور حکومت کے اعلان کردہ چور شہباز شریف سے تمام تر مخالفتوں کے باوجود بلاول،اور محمد علی درانی جیل میں جہاں فیاض چوہان کا قبضہ ہے ملاقات اور مذاکرات کی نوید یہ پھر کسی کھیل کی طرف اشارہ کر رہی ہیں جو اس ملک میں 70 برس سے زائد عرصے سے کھیلا جا رہا ہے حکومت اور اپوزیشن کے درمیان گالم گلوچ اور الزام تراشی کا مقابلہ زوروں پر ہے۔
$$$123$$$
عوامی مسائل کم ہی زیر بحث آتے ہیں۔حکومت معاشی اشاریوں کے درست ہونے کا ذکر کرتی ہے اور مہنگائی کے ”نوٹس“ بھی لیتی ہے مگر ساتھ ہی پیٹرول،گیس،بجلی اور بعض دوسری ضروری خدمات کے نرخ وقتاً فوقتاً بڑھا دیتی ہے۔اپوزیشن مہنگائی پر تنقید تو کرتی ہے مگر اس کا زیادہ زور حکومت کے خاتمے پر ہے گویا پی ٹی آئی کی حکومت چلی گئی تو سب کچھ ٹھیک ہو جائے گا اتنی تباہ حال معیشت میں آنے والوں کا یہ الزام ہو گا کہ خزانہ خانی ہے،یہ بیانیہ پاکستان کا مستقبل بیانیہ ہے جمہوری طرز حکومت میں اپوزیشن اور حکومت دونوں کا کردار یکساں اہمیت کا حامل ہے۔
$$$123$$$
سچ تو یہ ہے کہ ریل گاڑی،انجن اور درجن بھر ڈبے اپنے ہمراہ لے کر چلنے والی جدید دنیا کی ایک عام سی سواری سے بڑھ کر بھی بہت کچھ ہے مگر یہ بات شاید وہ عاقبت نا اندیش افراد سمجھ ہی نہیں سکتے جن کے نزدیک ریل گاڑی ہمیشہ سے فقط ایک سستی اور عوامی سواری سے بڑھ کر کچھ بھی نہیں رہی ہے۔عام مشاہدہ ہے کہ ایسے ہی افراد کے ”دست انتقام“ میں جب ریل گاڑی کی انتظامی باگ دور تھما دی جاتی ہے تو پھر وہ ہی حال ہوتا جو اس وقت پاکستان ریلوے کا ہو چکا ہے یعنی ریل گاڑی پٹری پر چلتی کم ہے اور پٹری سے اترتی زیادہ ہے۔
$$$123$$$
پاکستان میں ریل گاڑی کو محفوظ ترین سواری سے ایک پُر خطر سواری بنانے میں سب سے زیادہ کردار ان وزیروں کا رہا ہے جن کی وجہ شہرت ایک ”ٹرانسپورٹر“ کی تھی لیکن نیرنگی سیاست دوراں نے انہیں کسی”سیاسی حادثہ“ میں وزارت ریلوے عطا کر دی تھی خاص طور پر غلام احمد بلور نے تو وزیر ریلوے کے منصب پر فائز ہو کر ریل گاڑی کی خواب ناک سواری کو خوف ناک سواری بنانے میں اپنی طرف سے کوئی کسر ہی نہ اٹھا رکھی تھی،وہ تو عین دم آخری ،ریل گاڑی کے سفر سے عشق کرنے والے چند نیک لوگوں کی دعائیں قبول ہوئیں اور قسمت نے ریل گاڑی پر ایسی یاوری کی کہ غلام احمد بلور انتخابات میں شکست کھا کر اپنے گھر کے ہو رہے اور پاکستان ریلوے نزاعی حالت میں ہی سہی بہرکیف خواجہ سعد رفیق کی”انتظامی پناہ“ میں آگئی۔
$$$123$$$
آپ خواجہ سعد رفیق کی سیاست سے لاکھ اختلاف کریں مگر آج پاکستان میں جو ریل گاڑی پٹری پر چلتی نظر آرہی ہے بلاشبہ وہ انہی کی شبانہ روز محنت کی ہی مرہون منت ہے۔ویسے تو حال ہی میں وزارت ریلوے سے سبکدوش ہونے والے وزیر شیخ رشید نے بھی ریل گاڑی کو پٹری پر ”سبک رفتار“ رکھنے کی بھرپور کوشش کی مگر موصوف اپنی فطری عجلت پسندی میں مسافر بردار 100 ریل گاڑیاں ایک ہی وقت میں چلانے کے جنون میں ایسے مبتلا ہوئے کہ وہ بھول ہی گئے کہ مسافر بردار ریل گاڑی نہیں بلکہ مال بردار ریل گاڑی کما کر دیتی ہے۔
$$$123$$$
شیخ جی !نے مسافر ریل گاڑی تو جوق درجوق خوب چلائیں،مگر مال بردار ریل گاڑیوں کو پٹری پر رواں دواں رکھنے میں وہ اتنا کامیاب نہ ہو سکے جیسا کہ ان سے توقع کی جا رہی تھی خاص طور پر ان کے دور وزارت میں آئی ٹی آئی کنٹینر ٹرین سروس کا مسلسل ایک سال تک معطل رہنا ایک ایسا قومی نقصان ہے جس کی تلافی کرنے میں شاید برسوں لگیں ،واضح رہے کہ آئی ٹی آئی کنٹینر ٹرین سروس سے مراد وہ ریل سروس ہے جو اسلام آباد،تہران اور استنبول کے مابین 2009ء میں شروع کی گئی تھی۔
$$$123$$$
آئی ٹی آئی اصل میں اسلام آباد،تہران اور استنبول کی مخفف ہے یعنی آئی ٹی آئی کنٹینر ٹرین سروس سے پاکستان،ایران اور ترکی کے درمیان بذریعہ ریل تجارتی روابط استوار ہو سکتے ہیں جبکہ اسی مال بردار ٹرین سروس نے مستقبل قریب میں چین اور دیگر وسطی ایشیائی ریاستوں تک بھی پہنچنا ہے،اچھی بات یہ ہے کہ پاکستان ریلوے کے نئے وزیر باتدبیر اعظم سواتی نے اپنی وزارت کا حلف اٹھانے کے بعد سب سے پہلی جو خوش کن خبر سنائی ہے وہ یہی ہے کہ پاکستان،ترکی اور ایران نے اسلام آباد سے تہران اور پھر استنبول تک ایک بار پھر سے آئی ٹی آئی کنٹینر ریل سروس بحال کرنے پر کامل اتفاق کر لیا ہے جس کے بعد اس بین الاقوامی ریل سروس کے 2021 ء کی پہلی سہ ماہی میں باقاعدگی کے ساتھ چلنے کے امکانات انتہائی روشن ہو گئے ہیں اچھی طرح سے ذہن نشین رہے کہ پاکستان اور ترکی کے مابین ریل گاڑی چلانے کی اولین کوشش 1960ء میں کی گئی تھی،اس وقت اس ٹرین سروس کو ”آر سی ڈی ٹرین“ کا نام دیا گیا تھا،مگر بد قسمتی سے کچھ ترکی میں اچانک سے پیدا ہونے والے بحرانی سیاسی حالات اور کچھ بھارت کے ساتھ پاکستان کی جنگلی محاذ آرائی نے اس عظیم الشان منصوبے کو کھٹائی میں ڈال دیا اس منصوبہ کو عملی جامہ پہنانے کے لئے دوسری کوشش 1985 ء میں اس وقت کی گئی جب پاکستان اور ترکی کے مابین اکنامک کو آپریشن آرگنائزیشن (ای سی او) کا قیام عمل میں آیا۔
$$$123$$$
ای سی او تنظیم کے تحت اس ٹرین سروس کا نام”ای سی او ٹرین“رکھ دیا گیا مگر نام کی تبدیلی اور ای سی او اتحاد،دونوں مل کر بھی بین الاقوامی ریل گاڑی کاغذی منصوبے کو عملی منصوبے میں بدل نہ سکے بالآخر 2009ء میں پاکستان کے سابق صدر آصف علی زرداری، ایران کے صدر احمدی نژاد اور ترکی کے صدر عبداللہ گل کی باہمی دلچسپی نے ماضی کے اس عظیم الشان منصوبے کو ”گولڈ ٹرین سروس“ کے نام سے پٹری پر چڑھا ہی دیا گیا اور یوں اسلام آباد،ایران اور ترکی کے درمیان رک رک کر ہی سہی بہرحال مال بردار ریل گاڑی چلنے لگی۔
$$$123$$$
2009ء میں شروع ہونے والی”گولڈ ٹرین سروس“ میں سب سے بڑی خامی یہ تھی کہ طے کیے گئے روٹ کے مطابق یہ مال بردار ریل گاڑی اسلام آباد سے لاہور اور سکھر کے راستے سے گزرتی ہوئی کوئٹہ پہنچی تھی جہاں سے آگے یہ ریل گاڑی بلوچستان کے سرحدی شہر تفتان سے ہوتی ہوئی ایران کے سرحدی شہر زاہدان تک پہنچ کر رک جاتی تھی اور یہاں پاکستانی ریل گاڑی کا سفر اختتام پذیر ہو جاتا تھا کیونکہ زاہدان سے استنبول تک جو ریل کی پٹری بچھی ہوئی ہے وہ جدید اور یورپین ساختہ ہے لہٰذا اس پٹری پر پاکستانی ریل گاڑی چل ہی نہیں سکتی تھی پس اس لئے زاہدان کے مقام پر ایرانی حکام پاکستانی ٹرین سے تجارتی سامان اتار کر اپنی ریل گاڑی میں منتقل کر دیتے تھے پھر ایرانی ریل گاڑی وہاں سے استنبول تک کا سفر کرتی تھی تاہم گزشتہ برس یہ طے پایا کہ پاکستان اپنے ریلوے نظام کو بھی اَپ گریڈ کرے گا۔
$$$123$$$
پاکستان ریلوے کی فوری اور جدید ترین اَپ گریڈیشن کے لئے چین نے پاکستان ریلوے کے لئے ایم ایل ون منصوبہ متعارف کروا کر اسے سی پیک کا لازمی جز بنا دیا۔ایم ایل ون منصوبہ کے مکمل ہونے کے بعد پاکستانی ریل گاڑی صرف استنبول تک ہی نہیں بلکہ کہیں آگے تک بھی سفر کرنے کے قابل ہو جائے گی ۔
$$$123$$$
یاد رہے کہ سی پیک میں شمولیت کے بعد اس عظیم الشان منصوبے کا نام اب”آئی ٹی آئی کنٹینر ٹرین“ رکھ دیا گیا ہے لیکن آئی ٹی آئی کنٹینر ٹرین کو ایک بین الاقوامی مال بردار ریل گاڑی میں تبدیل کرنے کے لئے ازحد ضروری ہے کہ پاکستان ریلوے کی بحالی کے لئے شروع کئے گئے چین اور پاکستان کا مشترکہ ایم ایل ون منصوبہ جلد از جلد مکمل کر لیا جائے۔
$$$123$$$
کیونکہ آئی ٹی آئی کنٹینر ٹرین کی کامیابی کے لئے ر فتار سب سے فیصلہ کن کردار کی حامل ہو گی۔خدا نخواستہ اگر یہ ٹرین سمندری جہاز کے مقابلے میں اپنی منزل مقصود پر قدرے تاخیر سے پہنچتی ہے تو پھر اس منصوبہ کی تمام تر افادیت ختم ہو کر رہ جائے گی۔یاد رہے کہ ایک سمندری جہاز کو پاکستان سے استنبول تک پہنچنے میں کم و بیش 22 سے 24 دن لگ جاتے ہیں مگر آئی ٹی آئی کنٹینر ٹرین یہ فاصلہ 7 سے 10 ایام میں مکمل کر سکتی ہے لیکن تب جب یہ مال بردار ریل گاڑی اپنی اُسی رفتار سے سفر کرے جو اس کے لئے مقرر کی گئی ہے اور مقررہ رفتار میں آئی ٹی آئی کنٹینر ٹرین چلانے کے لئے پاکستان ریلوے میں تکنیکی نوعیت کی انقلابی تبدیلیاں کرنے کی شدید ضرورت ہے۔
$$$123$$$
پاکستان ریلوے کے نئے نویلے وزیر سواتی کے لئے یہ ہی سب سے بڑا چیلنج ہو گا کہ آیا وہ ایم ایل ون منصوبہ مقررہ مدت میں مکمل کروا پاتے ہیں یا نہیں؟،نیز یہ بھی دیکھنا ہو گا کہ وہ آئی ٹی آئی کنٹینر ٹرین کی راہ میں حائل دیگر تکنیکی اور انتظامی رکاوٹوں کو کس طرح سے دور کرتے ہیں؟ کیونکہ آئی ٹی آئی کنٹینر ٹرین کو چلانا مسئلہ نہیں ہے بلکہ تیز رفتار کے ساتھ چلانا ایک بڑا چیلنج ضرور ہو گا اگر پاکستان یہ ہدف حاصل کرنے میں کامیاب ہو جاتا ہے تو پھر یقینی سی بات ہے کہ آئی ٹی آئی کنٹینر ٹرین کا دائرہ سفر فقط ترکی اور ایران تک محدود نہیں رہے گا کیونکہ ون روڈ،ون بیلٹ منصوبے کے تناظر میں اس مال بردار ریل گاڑی نے گوادر سے گزرتے ہوئے افغانستان،روس،یورپ اور وسطی ایشیائی ممالک تک بھی جانا ہے دوسری جانب آئی ٹی آئی کنٹینر ٹرین سروس کے ذریعے تجارتی مال درآمد اور برآمد کرنے کے اخراجات سمندری جہاز کے مقابلے میں انتہائی ارزاں ہوں گے جبکہ قلیل مدت میں سامان یورپ کی تجارتی منڈیوں تک بھی با آسانی پہنچایا جا سکے گا۔
$$$123$$$
یورپی ممالک پاکستان سے اپنی چاول،چمڑا،یوریا کھاد اور اسکریپ وغیرہ کی ضرورت پوری کر سکیں گے جبکہ پاکستان یورپی ممالک سے سینیٹری اشیاء،ٹائلز اور ہارڈ ویئرز کا سستا سامان منگوا کر اپنا قیمتی زرمبادلہ بچا سکے گا دراصل آئی ٹی آئی کنٹینر ٹرین سروس کو مستقبل میں پوری دنیا کے لئے نقل و حمل کا ایک زبردست تجارتی منصوبہ قرار دیا جا سکتا ہے جبکہ یہ عظیم الشان ریل منصوبہ پاکستان کو بین الاقوامی تجارت کا مرکز بھی بنا دینے کی بھی پوری طرح سے قدرت رکھتا ہے اب دیکھنا یہ ہے کہ آئی ٹی آئی کنٹینر ٹرین سروس کو پٹری پر ڈالنے میں پاکستان ریلوے کتنی عجلت اور انتظامی دانش مندی کا مظاہرہ کرتا ہے؟،بقول شاعر
$$$123$$$
”کون کتنا ضبط کر سکتا ہے،پتا چل جائے گا،
$$$123$$$
ریل جب چلنے لگی گی،فیصلہ ہو جائے گا“
$$$123$$$
پاکستان میں فضائی آلودگی کے حوالے سے حالیہ اعداد و شمار نے سب کو انگشت بانداں کر دیا ہے۔ایئر کوالٹی انڈیکس کی سالانہ رپورٹ کے مطابق سال 2019 میں اوسط آلودہ ترین فضا میں دنیا بھر کا جائزہ لیا جائے تو پاکستان کا دوسرا نمبر آتا ہے۔یہاں پر یہ بات قابل ذکر ہے کہ پاکستان نے اپنے سے چھ گنا زائد آبادی والے ہمسایہ ممالک بھارت اور چین کو بھی پیچھے چھوڑ دیا ہے۔
$$$123$$$
پاکستان کی ایئر کوالٹی انڈیکس ریٹنگ 10.6 آئی ہے جو کہ عالمی ادارہ صحت کی طرف سے مقرر کردہ حد سے 6 گنا زیادہ ہے۔صوبہ پنجاب بالخصوص اس افتاد سے بہت زیادہ متاثر ہے۔لاہور جیسا شہر سردیوں میں آلودہ فضا اور دھند کی لپیٹ میں ہے۔سموگ کی بہت سی وجوہات ہیں جیسا کہ ٹرکوں،بسوں اور ٹرین سے نکلتا ہوا ڈیزل کا دھواں،فصلوں کی باقیات کا جلانا،اینٹوں کے بھٹے اور کوئلے سے چلنے والے پاور پلانٹ اور ڈبل سٹروک انجن والے رکشوں اور موٹر سائیکلوں نے بھی اس میں حد درجہ اضافہ کیا ہے۔
$$$123$$$
فیکٹریوں کی چمنیوں میں ایئر پیور فلٹر کے فقدان بھی اس مسئلے کی سنگینی کو بڑھا رہا ہے۔فضائی آلودگی نے شہریوں کی زندگی کو کسی نہ کسی طرح منفی انداز میں اثر انداز کیا ہے۔اعداد و شمار کے مطابق پاکستان میں ہر سال 135000 افراد فضائی آلودگی کے باعث اپنی جان سے ہاتھ دھو بیٹھے ہیں۔اس کے ساتھ ساتھ پاکستان میں متوقع زندگی کی مدت میں 40 ماہ یعنی پانچ سال کم ہو گئی۔
$$$123$$$
سموگ میں PM یعنی پارٹیکیورلیٹ میٹر ہوتا ہے جو کہ سانس لینے کے نظام کو بری طرح متاثر کر دیتا ہے۔اگر 10PM ہوتا ہے تو یہ اتنا نقصان دہ نہیں کیونکہ یہ سانس کی نالی میں خراش پیدا کر دیتا ہے۔جب کہ اگر PM ہو تو چھوٹا ہوز کی وجہ سے وہ پھیپھڑوں سے خون میں داخل ہو کر پھیپھڑوں اور دل کو نقصان دے سکتا ہے۔اس ہوا میں زہریلے کیمیکل جیسا کہ مثلاً زنک،میگنیشیم، سیلینیم اور کاپر شامل ہیں۔
$$$123$$$
سموگ یعنی آلودہ ہوا کے قلیل اثرات میں آنکھوں،ناک،گلے میں جلن،کھانسی،سانس کا پھول جانا،سینے اور سر میں درد،متلی اور نمونیہ شامل ہیں۔
$$$123$$$
اس کے ساتھ ساتھ درج بالا مضر مادوں کی وجہ سے سرطان میں بہت تیزی سے اضافہ ہو رہا ہے۔مستقل بنیاد پر ایسی فضا میں رہنا بچوں کی نشوونما پر منفی اثر ڈالتا ہے۔حالیہ ریسرچز نے یہ بھی ثابت کیا ہے کہ بڑھتی ہوئی آلودگی سے قلبی اور پھیپھڑوں کی بیماریوں میں اضافہ دیکھا گیا ہے۔
$$$123$$$
اس سے جینیاتی تبدیلیاں بھی پیدا ہو رہی ہیں۔بڑھتی ہوئی آلودگی سے کمزور پاکستانی معیشت مزید 47.8 ارب ڈالر کا بوجھ ڈل گیا ہے جو کہ پاکستان GDP یعنی مجموعی ملکی پیداوار 5.88 فیصد سے بھی زیادہ ہے۔ایسے حالات میں شہریوں کو بیرونی سر گرمیاں کم سے کم کر دینی چاہئیں۔غیر ضروری طور پر سفر نہیں کرنا چاہیے۔خاص طور پر بزرگ اور بچوں کو بالکل بھی باہر نہیں جانے دینا چاہیے۔
$$$123$$$
عوامی مقامات اور گھروں میں ایئر پیوریفیئر نصف کروائیں۔ایسے حالات میں شہریوں کا بھی فرض ہے کہ وہ احتیاط کریں۔البتہ عوام حکومت کو سخت اقدام اٹھانے پر مجبور کرنے کے لئے میڈیا میں بھی مہم چلا سکتے ہیں،جبکہ جنوبی کوریا میں عوامی رد عمل کے بعد حکومتی اقدامات کے باعث دنیا کی دوسری آلودہ ترین فضا سے آج شفاف ترین فضا ہے۔اس وقت ملکی فضا کی جو صورت ہے اس سے نکلنے کے لئے ہم سب کو ذمہ داری کا مظاہرہ کرنا ہو گا۔
$$$123$$$
اقوام متحدہ کے مطابق کرونا کی عالمی وبا کے دوران دنیا بھر میں خواتین کے خلاف تشدد کے واقعات کی تعداد میں اضافہ ہوا ہے۔پاکستان میں ایسے واقعات کی تعداد میں اضافہ ہوا،پنجاب میں خواتین پر بہیمانہ تشدد اور ہراسمنٹ کیسز میں گزشتہ برس کی نسبت 40 فیصد اضافہ ہوا، عورتوں پر کیے جانے والے تشدد کی کئی اقسام ہیں جن میں غیرت کے نام پر قتل،زیادتی،اغواء،مار پیٹ و گالی گلوچ،زبردستی نکاح نہ صرف یہی بلکہ جسمانی تشدد کے علاوہ ذہنی اذیت دینا بھی تشدد میں شامل ہے۔
$$$123$$$
گھریلوں تشدد کے بارے میں کوئی کیس سامنے آئے تو عورت کی عزت کو مزید اچھالا جاتا ہے یہاں تک کہ اس قدر عجیب سوالات اٹھائے جاتے ہیں کہ عورتیں چپ رہنے میں ہی عافیت سمجھتی ہے۔ہیومن رائٹس کمیشن آف پاکستان کے مطابق 90 فیصد خواتین تشدد کا شکار ہوتی ہیں۔
$$$123$$$
صرف پنجاب میں ہر سال 10,000 سے زائد خواتین گھریلوں تشدد کا نشانہ بنتی ہیں۔
$$$123$$$
اعداد و شمار کے مطابق 4 فیصد خواتین اپنے ساتھ ہونے والے تشدد کو رپورٹ کرتیں ہیں اور اس سے بھی کم قانونی چارہ جوئی کا راستہ اپناتی ہیں۔
$$$123$$$
اسی بات سے اندازہ لگایا جا سکتا ہے کہ خواتین پر کتنا تشدد کیا جاتا ہے۔اسی طرح محنت کش طبقے سے تعلق رکھنے والی خواتین کو بھی مسائل کا سامنا ہے جیسے جنسی یا نفسیاتی طور پر ہراساں کیا جانا،زنا بالجبر،کم اجرت،بلا معاوضہ کام،نقل و حرکت میں رکاوٹ،پروفیشن کو چننے میں پابندیاں،روزگار کے مواقع نہ ہونا،بلاوجہ تنقید،اغواء اور انصاف تک رسائی میں رکاوٹ وغیرہ جیسے مسائل شامل ہیں۔
$$$123$$$
خواتین پر تشدد کے خاتمے کا عالمی دن ہر سال پچیس نومبر کو منایا جاتا ہے۔اس دن کو منانے کا مقصد ان کے مسائل کو بروئے کار لانا اور شعور اجاگر کرنا ہے۔ عورتوں پر تشدد ایک عالمگیر مسئلہ ہے۔اقوام متحدہ کے سابق سیکرٹری جنرل کوفی عنان کے مطابق دنیا کے ہر معاشرے اور ثقافت میں عورتوں پر تشدد کیا جاتا ہے جبکہ اس سے ہر عمر،رنگ،نسل اور طبقے کی خواتین متاثر ہوتی ہیں۔
$$$123$$$
ایمنیسٹی انٹر نیشنل نامی انسانی حقوق کی عالمی تنظیم بیان کرتی ہے کہ عورتوں اور لڑکیوں پر تشدد آجکل انسانی حقوق کے مسائل میں سب سے بڑا مسئلہ ہے۔ہالینڈ کی ایک تنظیم کی طرف سے شائع کیے جانے والے اعداد و شمار ظاہر کرتے ہیں کہ جنوبی امریکہ کے ایک ملک میں تقریباً چار میں سے ایک عورت کسی نہ کسی طرح کے گھریلو تشدد کا شکار ہوتی ہے۔پاکستان میں ہر دوسری خاتون اپنی زندگی میں کبھی نہ کبھی گھریلوں تشدد کا شکار رہی ہے۔
$$$123$$$
بین الاقوامی فورم کی ایک رپورٹ کے مطابق عورتوں پر تشدد کے واقعات میں کئی گنا اضافہ ہوا ہے۔خواتین پر تشدد کے واقعات کی وجہ سے پاکستان کا دنیا میں چوتھا نمبر ہے۔ہمارے مذہب نے عورتوں کو قدر،عزت و احترام دیا ہے اس سے قبل عورتوں پر بد ترین مظالم ڈھائے جاتے تھے لڑکی کے پیدا ہوتے ہی اسے زندہ دفن کر دیا جاتا تھا۔ہمارے نبی صلی اللہ علیہ وسلم کی تشریف آوری اور نبوت کے بعد عورتوں کو سب سے پہلے حقوق دیے گئے اب وقت آگیا ہے حالات کو سمجھنے اور عورت کو مظالم سے بچانے کے لئے عملی اقدامات اٹھائے جائیں۔
$$$123$$$
پنجاب کے بڑے شہروں لاہور،ملتان،راولپنڈی اور فیصل آباد میں خواتین کے خلاف تشدد کے واقعات سب سے زیادہ رپورٹ ہوئے جو کہ لمحہ فکریہ ہے،ہمارے ہاں معاشرتی رویوں میں تبدیلی کے بغیر خواتین اور خاص طور پر کم عمر بچیوں پر جسمانی و جنسی تشدد کا خاتمہ ناممکن نظر آتا ہے خاص طور پر گھروں میں کام کرنے والی کم عمر بچیاں جسمانی تشدد کا نشانہ بنی رہتی ہیں۔
$$$123$$$
آج بھی پسماندہ علاقوں میں قرآن پاک سے شادی،کاروکاری جیسی رسومات کے ذریعے عورت کا استحصال کیا جا رہا ہے،ہیومن رائٹس کمیشن آف پاکستان کے مطابق گزشتہ سال ایک مرتبہ پھر خواتین پر تشدد کے حوالہ سے پاکستان سرفہرست ملک رہا،غیرت کے نام پر قتل،تیزاب پھینکنے،نوکریوں کے حوالے سے معاشرتی پابندیوں ،عدم مساوات،غربت اور زبردستی کی شادیوں کی وجہ سے خواتین کے ساتھ امتیازی سلوک روا رکھا گیا،یہ بات بالکل درست ہے کہ خواتین کے حقوق کے تحفظ کے لئے حکومتی اقدامات ناگزیر ہیں،جب تک قانون حرکت میں نہیں آئے گا عورت کو مساوی حقوق اور انصاف نہیں مل سکتا،موجودہ دور میں میڈیا خواتین کے حقوق کے حوالے سے موثر شعور اجاگر کر سکتا ہے،کسی بھی ملک میں امن قائم رکھنے،تشدد اور جرائم کے خاتمے اور انصاف کی فراہمی میں پولیس کردار انتہائی اہمیت کا حامل ہوتا ہے،وطن عزیز پاکستان میں محکمہ پولیس کے اہلکاروں کو جب تک خواتین کے حقوق کے حوالے سے آگہی نہیں دی جائے گی اس وقت تک چھوٹے شہروں،گاؤں،قصبوں میں عورت یونہی تشدد کا شکار ہوتی رہے گی۔
$$$123$$$
ایک عالمی ادارے کی رپورٹ کے مطابق دنیا بھر میں ہر چھ میں سے ایک عوت کو مرد کے تشدد کا نشانہ بننا پڑتا ہے،گزشتہ سال لاہور کے قریب موٹروے پر خاتون سے جنسی تشدد کے واقعے پر ملک بھر میں شدید غم و غصے کا اظہار کیا گیا،پولیس اور حکومت بھی حرکت میں آئی لیکن یاد رہے کہ جن دنوں میں اس واقعے کا ذکر میڈیا پر جاری تھا اُسی وقت ملک کے دیگر علاقوں میں بچیوں اور خواتین کے ساتھ زیادتی کے کئی ایک واقعات بھی رپورٹ ہوتے رہے جس کی سب سے بڑی وجہ بچیوں اور خواتین سے زیادتی کے مرتکب افراد کو قرار واقعی سزا کا نہ ملنا ہے، چند سال پہلے زینب کیس میڈیا پر آیا تو ملزم کو گرفتار کرنے کے لئے پاکستان بھر میں مظاہروں کا سلسلہ چند روز جاری رہا بعد ازاں ملزم کو گرفتار بھی کر لیا گیا اور سزا بھی ملی لیکن اس دوران اور تادم تحریر ایسے واقعات تھم نہیں سکے جس کی سب سے بڑی وجہ ملزمان پر قانون کی ڈھیلی گرفت اور سزا سے بچ نکلنا ہے،یہ ہی وجہ ہے کہ سول سوسائٹی اور انسانی حقوق کی تنظیمیں اب یہ مطالبہ کر رہی ہیں کہ پولیس اور عدلیہ کے لئے مناسب تربیت کا بندوبست کیا جائے تاکہ جنسی تشدد کے مقدمات میں بین الاقوامی طرز کے طریقوں سے کام ہو اور مقدمات کی تفتیش اور سماعت کے دوران خواتین کی تحفظ کو یقینی بنایا جائے۔
$$$123$$$
تاریخ گواہ ہے کہ ظہور اسلام سے قبل جہاں انسان میں بہت ساری برائیاں تھیں،ان میں سب سے نمایاں اور شرمناک بات یہ تھی کہ عورت کا معاشرے میں کوئی مقام نہ تھا وہ صرف ایک زرخرید لونڈی اور خواہشات نفسانی کے پورا کرنے کا ذریعہ سمجھی جاتی تھی سماج میں اس کا کوئی مقام نہ تھا یہاں تک کہ لڑکی کی پیدائش کو معیوب سمجھا جاتا تھا اور اسے پیدا ہوتے ہی زندہ دفن کر دیا جاتا تھا۔
$$$123$$$
لیکن پیغمبر آخر الزماں دنیا میں رونق افروز ہوئے اور آپ صلی اللہ علیہ وسلم کو چالیس سال کی عمر میں نبوت عطا ہوئی تو آپ صلی اللہ علیہ وسلم نے سب سے پہلے عورت کے اصلاح کی جانب خاص توجہ مبذول فرمائی اور عورت کو دنیا کے سامنے ایک مثالی نمونہ بنا کر پیش کرکے معاشرے میں اعلیٰ مقام عطا کیا۔انہیں امہات المومنین،صحابیات جیسے خطابات سے نوازا خصوصاً عورت کو ماں کا درجہ دے کر کہ اس کے قدموں کے نیچے جنت ہے۔اللہ تبارک و تعالیٰ نے اپنے کلام پاک میں مردوں کے ساتھ ساتھ عورتوں کا بھی واضح طور پر ذکر فرمایا اور مردوں کے برابر عورتوں کے حقوق بھی عطا کیے۔
$$$123$$$
وفاقی وزیر علی زیدی کا طنزیہ لہجے میں یہ کہنا کہ ”اپوزیشن کے 5 رہنما‘ابھی اپنے کنفرم استعفے اسپیکر کی خدمت میں پیش کریں اور ہم سے عمرے کے ٹکٹ بطور انعام فوری طور پر حاصل کر لیں“لمحہ فکریہ سے کم نہیں ہے۔عوامی نقطہ نظر سے علی زیدی کی سیاسی پیشکش بظاہر نفع بخش معلوم ہوتی ہے مگر یہ پیشکش اپوزیشن رہنماؤں کے حسب حال اور حسب خواہش ہر گز نہیں ہے،ہمارا ذاتی خیال ہے کہ اگر وفاقی وزیر علی زیدی تھوڑی سی مزید سیاسی وسیع القلبی کا مظاہرہ کرتے ہوئے کنفرم استعفوں کے عوض عمرے کے بجائے لندن یا واشنگٹن کے ٹکٹ دینے کا اعلان کرتے تو عین قرین قیاس تھا کہ اپوزیشن کے بہت سے رہنما اُن کی اس پرکشش سیاسی پیشکش کو بلا کسی حیل و حجت قبول فرما لیتے، خاص طور مسلم لیگ ن کی نائب صدر مریم نواز نے تو حکومت اور ریاستی اداروں کے خلاف احتجاج کا سارا تام جھام سجایا ہی فقط اس لئے ہے کہ کسی طرح انہیں لندن واپسی کا ٹکٹ حاصل ہو سکے مگر شومئی قسمت کہ سر دست تحریک انصاف کی حکومت کنفرم استعفوں کے عوض لندن یا واشنگٹن کا ٹکٹ دینے کا کوئی ارادہ نہیں رکھتی،لہٰذا غالب امکان یہ ہی ہے کہ اپوزیشن رہنماؤں کے استعفے ایک جیب سے دوسری جیب میں ہی خجل خوار ہوتے رہیں گے اور کبھی بھی منظوری کے لئے سپیکر کی میز تک نہیں پہنچ سکیں گے۔
$$$123$$$
لطیفہ تو یہ ہے کہ سیاسی غلطی سے جن دو اپوزیشن اراکین کے استعفے قومی اسمبلی کے سپیکر تک پہنچ گئے ہیں،اُنہیں بھی واپس ہتھیانے کے لئے اپوزیشن اتحاد پی ڈی ایم کی جانب سے ایڑی چوٹی کا زور لگایا جا رہا۔دراصل مینار پاکستان لاہور میں اپوزیشن الیون کے تاریخی فلاپ ترین جلسے نے اپوزیشن اتحاد پی ڈی ایم کی صفوں میں بے شمار دراڑیں ڈال دی ہیں اور سیاسی نفاق کی یہ دراڑیں اس قدر کشادہ اور گہری ہیں کہ ان کی مرمت یا بخیہ گری کر پانا،اپوزیشن اتحاد کے سربراہ مولانا فضل الرحمن کے لئے کم و بیش ناممکن ہی سمجھئے ویسے بھی مولانا کی اپنی جماعت میں بھی ،خود ان کے خلاف یکے بعد دیگرے چہار جانب سے علم بغاوت بلند ہونا شروع ہو گئے ہیں نیز پیپلز پارٹی بھی سندھ حکومت کو گرانے کے اپنے سابقہ بیانیے سے مکمل طور پر رجوع فرما چکی ہے۔
$$$123$$$
اپوزیشن اتحاد پی ڈی ایم میں جاری ٹوٹ پھوٹ اور شکست و ریخت کی شدت کا درست اندازہ لاڑکانہ میں بے نظیر بھٹو شہید کی برسی کے موقع پر منعقدہ جلسہ سے بھی بخوبی لگایا جا سکتا ہے۔بادی النظر میں لاڑکانہ کا یہ جلسہ پی ڈی ایم کا زبردست سیاسی پاور شو بھی بن سکتا تھا اگر اس جلسے میں پی ڈی ایم کے سربراہ مولانا فضل الرحمن شرکت کرنے کی زحمت فرما لیتے لیکن مولانا فضل الرحمن کو جس سیاسی مصروفیت نے لاڑکانہ آنے سے روکے رکھا،وہ لاڑکانہ میں جمعیت علمائے اسلام ف کی جملہ قیادت کا بے نظیر بھٹو کے مزار پر زبردست احتجاجی مظاہرہ کرنے کا اندیشہ تھا۔
$$$123$$$
ذرائع کے مطابق لاڑکانہ میں جے یو آئی ف اور پیپلز پارٹی کی مقامی قیادت کے درمیان من پسند افسران کی تعیناتی کے معاملے پر اختلافات اس قدر شدید ہو گئے تھے کہ جے یو آئی ف کے مقامی رہنماؤں نے مولانا فضل الرحمن پر واضح کر دیا تھا کہ اگر انہوں نے پیپلز پارٹی کی قیادت سے ان کے مطالبے کو منظور کروائے بغیر لاڑکانہ میں منعقدہ پیپلز پارٹی کے جلسہ میں شرکت کرنے کی کوشش کی تو وہ ان کی آمد کا ذرہ برابر بھی لحاظ کئے بغیر بے نظیر بھٹو شہید کے مزار پر احتجاجی دھرنا دے دیں گے۔
$$$123$$$
ایک لمحہ کے لئے ذرا سوچئے کہ اگر مولانا فضل الرحمن کی موجودگی میں بے نظیر بھٹو کے مزار پر جے یو آئی ف کی مقامی قیادت کی جانب سے احتجاجی مظاہرہ ہو جاتا تو پی ڈی ایم کا مردہ ہمیشہ ہمیشہ کے لئے دفن ہونے میں کتنی دیر لگنا تھی؟بظاہر مولانا فضل الرحمن نے سیاسی بصیرت کا مظاہرہ کرتے ہوئے بے نظیر بھٹو کی برسی میں شرکت نہ کرکے اپوزیشن اتحاد پی ڈی ایم کو یقینی سیاسی موت سے فی الحال تو بچا لیا ہے لیکن دوسری جانب ان کے اس اقدام سے بلاول بھٹو زرداری کے دل میں بد اعتمادی کی ایک سخت گرہ ضرور لگ گئی ہے کہ جمعیت علمائے اسلام ف ایک چھوٹے سے سیاسی و انتظامی معاملے پر ان کی والدہ مرحومہ کے مزار پر احتجاجی مظاہرہ کی دھمکی دے سکتی ہے تو وہ مستقبل میں سیاسی مفادات کے لالچ میں پیپلز پارٹی کے ساتھ کیا کچھ نہیں کر سکتی؟۔
$$$123$$$
جبکہ پیپلز پارٹی کے جملہ کارکنان اور رہنماؤں میں بھی اس دھمکی کو لے کر جمعیت علمائے اسلام ف کی مقامی و مرکزی قیادت کے خلاف شدید ترین غم و غصہ پایا جاتا ہے۔
$$$123$$$
پیپلز پارٹی کے بعض رہنماؤں کا تو یہ بھی خیال ہے کہ پی ڈی ایم کو قائم رکھنے کے لئے اب ضروری ہو گیا ہے کہ مولانا فضل الرحمن کو اتحاد کی صدارت سے علیحدہ کر دیا جائے جبکہ سیاسی تجزیہ کاروں کی اکثریت بھی یہ ہی رائے رکھتی ہے کہ اگر مولانا فضل الرحمن کی اپنی جماعت میں انہیں قیادت سے ہٹانے کے لئے کوئی ”سیاسی کوششیں“ تیز ہو جاتی ہے تو پھر مولانا کا پی ڈی ایم کی صدارت پر فائز رہنا بھی انتہائی مشکل ہو جائے گا۔
$$$123$$$
اپوزیشن الیون کی سیاسی خستہ حالی اور بدحالی دیکھ کر صاف نظر آرہا ہے کہ سینٹ الیکشن سے پہلے پہلے پی ڈی ایم اتحاد پارہ پارہ ہو کر راہی ملک عدم ہو جائے گا اور مولانا فضل الرحمن ماضی میں کئے گئے آزادی مارچ کی طرح مستقبل کے لانگ مارچ کرنے کے لئے بھی ”ٹک ٹک دیدم،دم نہ کشیدم“ کے مصداق حکومت کے خلاف اکیلے ہی کھڑے رہ جائیں گے پچھلی بار تو پھر بھی مولانا نے امانت کا ”سیاسی وعدہ“ لے کر اپنی عزت سادات بچا لی تھی لیکن اس بار مولانا خود کو نیب کی ممکنہ حراست سے ہی بچا لیں تو بڑی سیاسی بات ہو گی اس لئے مولانا فضل الرحمن کے لئے مخلصانہ مشورہ تو وہی ہے جو وفاقی وزیر علی زیدی نے دیا ہے کہ اپوزیشن اتحاد پی ڈی ایم کی قیادت سے ازخود ہی ”کنفرم استعفا“ دے کر مفت میں عمرہ کا ٹکٹ حاصل کر لیا جائے کیونکہ لاڑکانہ کے جلسے کے بعد تو بچہ بچہ جان گیا ہے کہ ”اب خطرہ ہے مولانا کو،خطرے میں عمران خان نہیں“۔
$$$123$$$
”اسرائیل سے سفارتی تعلقات قائم کرنے والے عرب ممالک دراصل مسئلہ فلسطین سے غداری کرتے ہوئے فلسطینیوں کی پیٹھ میں چھرا گھونپ رہے ہیں“یہ الفاظ ترکی کے صدر طیب اردوان کی زبان اقدس سے چند ہفتے قبل ہی ادا ہوئے تھے لیکن حیران کن بات یہ ہے کہ اسرائیل مخالف یہ بیان عالمی ذرائع ابلاغ اور سوشل میڈیا کی ”دیوار گریہ“سے ابھی پوری طرح سے مٹنے بھی نہ پایا تھا کہ بین الاقوامی ذرائع ابلاغ نے یہ خبر دے کر فلسطینیوں پر بجلی گرا دی کہ ترکی کے صدر طیب اردوان نے اسرائیل کے ساتھ گزشتہ 2 برس سے منقطع اپنے سفارتی تعلقات یکطرفہ طور پر بحال کرتے ہوئے اپنے سب سے معتمد اور قریبی رفیق افق التاش کو اسرائیل میں ترکی کا باضابطہ سفیر تعینات کر دیا ہے یقینا ترکی کی وزارت خارجہ اسرائیل میں اپنا سفیر تعینات کرنے کے حوالے سے بہترین اور پرمغز دلائل و براہین پر مشتمل ”سفارتی جواز“ بھی جلد ہی ذرائع ابلاغ کے سامنے پیش کر دے گی لیکن جو سادہ لوح افراد اس خام خیالی میں مبتلا تھے کہ ترکی مستقبل میں پاکستان کے علاوہ وہ دوسرا مسلم ملک ہو گا جو ارض فلسطین کی آزادی کے لئے اسرائیل کے سامنے سیسہ پلائی ہوئی دیوار بن کر کھڑا ہو گا افسوس ایسے مثبت نظریات و خیالات رکھنے والوں کی ساری خوش فہمی دور ہو گئی ہے نیز طیب اردوان کے اس فیصلے نے جہاں مظلوم فلسطینیوں کو شدید مایوسی سے دو چار کر دیا ہے،وہیں ترکی کے اسرائیل نواز اس ”سفارتی اقدام“ نے پاکستانیوں کو بھی عجیب مخمصے میں مبتلا کر دیا ہے،یاد رہے کہ پاکستانی سوشل میڈیا میں گزشتہ چند برسوں سے ترکی کو ایک بار پھر سے دنیا کے افق پر ابھرتی ہوئی نئی”سلطنت عثمانیہ“ کے روپ میں پیش کیا جا رہا تھا جبکہ طیب اردگان کا موازنہ سلطنت عثمانیہ کے آخری خلیفہ جناب سلطان عبدالحمید“کی سیاسی و سفارتی بصیرت کے ساتھ کرنے کی کوشش کی جا رہی تھی کہ جنہوں نے”یروشلم“ کے تحفظ کے لئے اپنا سب کچھ قربان کر دیا تھا۔
$$$123$$$
ترکی اور اسرائیل کے مابین استوار ہونے والے سفارتی تعلقات سے بہت سے خوش عقیدہ لوگوں کا یہ خواب بھی ضرور چکنا چور ہو گیا ہو گا۔دلچسپ بات یہ ہے کہ ترکی کی جانب سے ابھی تک یہ تاثر دینے کی بھرپور کوشش کی جا رہی ہے کہ اسرائیل کے ساتھ یک طرفہ طور پر اپنے سفارتی تعلقات استوار کرنے کی بنیادی وجہ امریکہ کو چیلنج کرنا ہے کیونکہ امریکہ نے روس سے دفاع سازو سامان خریدنے کی پاداش میں ترکی پر سخت ترین تجارتی پابندیاں عائد کرنے کا اعلان کیا ہے۔
$$$123$$$
ترکی کا یہ دعویٰ کتنا ہی حقیقی ہو مگر ایک عام آدمی کیلئے یہ بات سمجھ سے بالاتر ہے کہ آخر کس طرح امریکی پابندیوں کے جواب میں اسرائیل کے ساتھ سفارتی تعلقات قائم کرکے امریکہ کو ”سفارتی زک“ پہنچائی جا سکتی ہے؟حالانکہ اگر ایسا ہی کوئی”سفارتی فیصلہ“سلطنت عثمانیہ کے آخری حکمران سلطان عبدالحمید بھی کر گزرتے تو بلاشبہ آج بھی سلطنت عثمانیہ پورے آب و تاب کے ساتھ قائم و دائم ہوتی کیونکہ تاریخ کی کتب میں صراحت کے ساتھ درج ہے کہ اس وقت کے معتبر ترین یہودی رہنماؤں نے سلطان عبدالحمید کو پیشکش کی تھی کہ”اگر خلیفہ یہودیوں کو ارض فلسطین میں آباد ہونے کی اجازت دے دے تو پھر وہ سلطنت عثمانیہ کے تحفظ کی ضمانت دیتے ہیں“لیکن سلطان عبدالحمید نے یہ کہہ کر یہودیوں کی ”سیاسی پیشکش“کو رد کر دیا تھا کہ ”ان کے نزدیک ارض فلسطین پر صرف مسلمانوں کا حق ہے اور یروشلم کی سر زمین پر کسی بھی صورت یہودیوں کو آباد نہیں کیا جا سکتا“دراصل دنیا بھر کے مسلمانوں کو امریکہ سے فقط ایک ہی تو دیرینہ شکایت رہی ہے کہ اس نے اسرائیل کو اپنا بغل بچہ بنایا ہوا ہے،اگر امریکہ آج یہودیوں کے بجائے مظلوم فلسطینیوں کی سیاسی حمایت کا اعلان کر دے تو یقین مانیے!کل سے مسلم دنیا امریکہ کے حق میں رطب اللسان نظر آئے گی اور امریکہ سے مسلمانوں کے سارے گلے شکوے ختم ہو جائیں گے کیونکہ ہم اچھی طرح سے جانتے ہیں شام سے لے کر عراق تک اور لیبیا سے لے کر افغانستان تک میں ہونے والی امریکہ کی ہر عسکری کارروائی کے اصل ماسٹر مائنڈ اسرائیلی ہی ہیں جبکہ اگر بہ نظر غائر جائزہ لیا جائے تو منکشف ہو گا کہ ان تمام مسلم ممالک میں ہونے والی عسکری کارروائیوں کے نتیجے میں ہونے والی تباہی و بربادی سے امریکی عوام کو تو ذرہ برابر بھی فائدہ نہیں ہوا،مگر بلاد عرب میں جنگ کی آڑ میں جس ایک ملک نے خوب سیاسی،سفارتی و معاشی استحکام اور فوائد حاصل کئے ہیں اس ملک کا نام اسرائیل ہے لہٰذا ان حقائق کے پیش نظر صاف معلوم ہوتا ہے کہ ترکی اور اسرائیل کے سفارتی تعلقات سے مظلوم فلسطینیوں کی پریشانی اور بے سرو سامانی میں مزید اضافہ ہی ہو گا جبکہ آزاد فلسطین ریاست کا قیام کا خواب بھی ناممکن الحصول ہو جائے گا دوسری جانب اسرائیل کو تسلیم کرنے کیلئے پاکستان پر دباؤ بھی بڑھے گا خاص طور پر ہمارے ملک کا وہ اقلیتی لبرل طبقہ جو ہمیشہ سے اسرائیل کے ساتھ سفارتی تعلقات قائم کرنے کا خواہشمند رہا ہے،اسے متحرک ہونے کا سنہری موقع میسر آگیا ہے پس! ان کی جانب سے سننے کو مل رہا ہے کہ ”دیکھو جی اب تو ترکی نے بھی اسرائیل کے ساتھ اپنے سفارتی تعلقات قائم کر لئے ہیں۔
$$$123$$$
پاکستان کس انتظار میں ہے؟“۔
$$$123$$$
مسلم ممالک میں ترکی ہی وہ پہلا ملک تھا ،جس نے 1949ء میں اسرائیل کو تسلیم کرکے اس کے ساتھ اپنے سفارتی تعلقات قائم کر لئے تھے اس لئے ترکی اور اسرائیل کا ایک دوسرے کے قریب آنا کوئی اچنبھے کی بات ہر گز نہیں ہے۔لیکن حیرت اس بات پر ضرور ہے کہ اس بار ترکی کے صدر طیب اردوان،اسرائیل کے ساتھ سفارتی تعلقات قائم کرنے جا رہے ہیں حالانکہ طیب اردوان کی پہچان ہمیشہ ہی سے اسرائیل پر سخت کڑی تنقید کرنے والے مسلم حکمران کی رہی ہے ایسے میں ان کی جانب سے اسرائیل کی طرف”سفارتی دوستی“ کا ہاتھ بڑھانا ۔
$$$123$$$
بلاشبہ حالیہ وقتوں میں اسرائیل کی سب سے بڑی سفارتی و سیاسی کامیابی قرار دی جا سکتی ہے لیکن دوسری جانب کچھ تجزیہ کاروں کا یہ بھی خیال ہے کہ ترکی اسرائیل سے اپنے سفارتی تعلقات بحال کرکے نئی امریکی انتظامیہ کے سامنے اپنے آپ کو ”بہتر چوائس“ کے طور پر پیش کرنا چاہتا ہے تو ساتھ ہی ترکی اپنے اس اقدام سے ”اسرائیل“کو متحدہ عرب امارات اور یونان سے دور کرنا چاہتا ہے اگر تھوڑی دیر کے لئے مان لیا جائے کہ ترکی کی یہ ”سیاسی مجبوری“بالکل درست ہے اور طیب اردوان واقعی امریکہ میں جوبائیڈن کے اقتدار سنبھالنے کے بعد امریکہ سے اپنے تعلقات ٹھیک کرنا چاہتا ہے اور اسی لئے اسرائیل سے سفارتی تعلقات بحا ل کرنے کا فیصلہ کیا ہے۔
$$$123$$$
تاکہ مستقبل میں عالمی سیاسی منظرنامہ میں اپنے لئے”معاشی گنجائشیں“نکال سکے مگر اصل مصیبت تو یہ ہے کہ آپ کسی بھی سیاسی زاویے یا سفارتی پہلو سے تجزیہ کرکے دیکھ لیں بہرکیف عرب ممالک کے بعد ترکی اور اسرائیل کے مابین سفارتی تعلقات کے احیاء سے جیت اسرائیل کی ہی ہوئی ہے اور ہار ہمیشہ کی طرح اس بار بھی مظلوم فلسطینیوں کے ہی حصہ میں آئی ہے۔
$$$123$$$
بدقسمتی کی بات تو یہ ہے کہ ایک صدی سے دنیا بھر میں ظلم وستم کا شکار اور خجل خوار ہونے کے باوجود بھی آج تک مسلم حکمرانوں اور رہنماؤں کو سمجھ نہیں آئی کہ اُن کا اصل دشمن کون ہے؟۔ایک وقت تک مسلمان روس کو اپنا حریف خیال کرتے رہے اور آج امریکہ کو اپنا دشمن سمجھ رہے ہیں اور ہو سکتا ہے کہ آنے والے کل میں یہ اچانک سے چین کو اپنا مخالف سمجھنے لگ جائیں حالانکہ قرآن حکیم،فرقان حمید 14 سو سال پہلے پوری صراحت کے ساتھ فرما چکا ہے کہ”اے مسلمانو!یہودی کبھی بھی تمہارے دوست نہیں ہو سکتے“اس فرمان عالیشان کا مطلب تو یہ ہوا کہ ہم مسلمانوں کے اصل مخالف حریف اور دشمن صرف اور صرف یہودی ہی ہیں جبکہ امریکہ ہو یا برطانیہ ان تمام ممالک کی حیثیت یہودیوں کے آلہ کار اور سہولت کار سے زیادہ کچھ نہیں ہے ،واضح رہے کہ حقیقت احوال بھی یہ ہی ہے کہ امریکہ ہو یا برطانیہ حتیٰ کہ یورپ میں سے بھی کوئی ایک ملک ایسا نہیں ہے جسے ہمارے مقدس مقامات مکہ،مدینہ،ارض فلسطین یا حجاز مقدس کے کسی گوشہ پر ملکیت کا دعویٰ یا پھر ان علاقوں پر قبضہ کرنے کا شوق ہو اس کے برعکس اہل یہود ہمیشہ ہی سے مسلمانوں کی سر زمین،حجاز مقدس پر ناصرف دعویٰ ملکیت کرتے رہے ہیں بلکہ وہ تو ان مقامات پر قابض ہونے کا مذموم ارادہ اور نیت بھی پر رکھتے ہیں۔
$$$123$$$
اسرائیلی ریاست کا قیام بھی یہودی فقط اس لئے ہی چاہتے ہیں کہ بعد ازاں وہ اس کے ذریعے تمام سر زمین حجاز پر قابض ہو سکیں اور غالب امکان یہ ہی ہے کہ اپنے اس دیرینہ مذہبی فریضہ کو پورا کرنے کے بعد وہ خطہ عرب میں کسی ایک مسلم ریاست کا وجود بھی برداشت نہیں کریں گے لہٰذا اسرائیل کا قیام دراصل خطہ عرب و عجم سے مسلم ممالک کے مکمل خاتمے پر جاکر ہی منتج ہو گا لیکن المیہ ملاحظہ ہو کہ مسلمان حکمران اپنے ازلی دشمن اسرائیل کے ساتھ تو دوستی کیلئے تو مچل رہے ہیں مگر اسرائیلیوں کے جو مہرے ہیں انہیں اپنا دشمن جان و ایمان سمجھے بیٹھے ہیں شاید ایسے موقع پر ہی کہتے ہیں کہ”کہیں پر تیر اور کہیں پر نشانہ“اچھی طرح سے ذہن نشین رہے کہ اہل مسلم کی جان و ایمان کو فقط اسرائیلی ریاست کے قیام سے ہی خطرہ ہے یعنی اسرائیل کے نرغے میں فقط فلسطینی ہی نہیں بلکہ پوری مسلم امہ آنے کو ہے لیکن اس خطرے کا ادراک ریاست پاکستان کے علاوہ دنیا کی کسی دوسری مسلم ریاست کو سرے سے ہے ہی نہیں۔
$$$123$$$
”وہی ظالم ہیں شعلہ بار،انسانوں کی بستی پر،
$$$123$$$
وہ اسرائیل جن پر بارش اکرام ہے ساقی“
$$$123$$$
دنیا کی ترقی نے جہاں بہت ساری کامیابیاں حضرت انسان کی جھولی میں ڈالی ہیں وہاں اس ترقی کی منازل کے سائے میں کئی طرح کی سماجی برائیوں نے بھی جنم لیا،اس میں عالمی بالادستی اور مفادات کے حصول کی خاطر امن کو تہس نہس کرکے جنگ کا راستہ اپنانے والوں نے دنیا کی مشکلات میں اضافہ ہی کیا،جنگ عظیم اول اور دوم کے دوران ہونے والی تباہ کاریوں نے خواتین اور بچوں کو سب سے زیادہ متاثرہ کیا،مردوں کی جنگ میں ہلاکت کے بعد خواتین کی بڑی تعداد بے کار و مددگار ہو کر رہ گئی تو ایسے میں ہزاروں بچے یتیم اور بے آسرا ہو گئے جن کی بحالی انسانیت کیلئے اہم سوال تھا،اسی سوچ نے بچوں کو سماجی برائیوں اور تباہ حالی کے باعث جنم لینے والے جرائم کی دلدل سے محفوظ رکھنے کیلئے بحالی مراکز یا بچوں کے تحفظ کیلئے اداروں کے قیام جیسے اقدامات کو جنم دیا۔
$$$123$$$
بچوں کے حقوق کیلئے کام کرنے والی ایک غیر سرکاری تنظیم کی رپورٹ کے مطابق رواں سال کے پہلے چھ مہینے میں ملک بھر میں ایک ہزار چارسو 89 بچوں کو جنسی زیادتی کا سامنا کرنا پڑا۔
$$$123$$$
اور یہ تعداد گزشتہ سال کی نسبت 14 فیصد سے زائد تھی،اس کے علاوہ بچوں کو جن مشکلات کا سامنا رہتا ہے ان میں کم عمری کی شادی،جرائم کی دلدل،اغوا اور کم سنی میں مزدوری اور اس کے باعث جسمانی اور جنسی تشدد شامل ہیں۔
$$$123$$$
اسی طرح کے حالات سے بچوں کو بچانے کے لئے کسی ادارے کی ضرورت محسوس کی جاتی ہے جو مشکلات کا شکار بچوں کو ایک ایسی محفوظ چھت فراہم کر سکے جہاں نہ صرف وہ ان خطرات سے بچے رہیں بلکہ تعلیم کے ساتھ ساتھ دیگر سرگرمیوں میں حصہ لے کر صحت مند شہری کے طور پر اپناکردار ادا کر سکیں۔مارچ 2004ء میں پنجاب میں چائلڈ پروٹیکشن بیورو کا قیام عمل میں لایا گیا۔
$$$123$$$
جس کا بنیادی مقصد بچوں کو مجرمانہ سرگرمیوں ملوث جرائم پیشہ افراد سے بچاتا تھا،یہ ادارہ بچوں کو نہ صرف کھانا اور چھت فراہم کرتا ہے بلکہ انہیں صحت مند اور باکردار شہری بنانے کے لئے تعلیم اور ہنر سیکھنے کی سہولتیں بھی فراہم کرتا ہے تاکہ وہ معاشرے میں مفید اور کارآمد شہری بن سکیں۔
$$$123$$$
پنجاب حکومت کے قائم کردہ چائلڈ پروٹیکشن بیورو گھر سے بھاگنے والے یا لاپتہ ہونے والے بچوں کو ان کے والدین تک پہنچانے میں بھی اہم کردار ادا کرتے ہیں،علاوہ ازیں بیورو میں موجود بچوں کی ذہنی نشوونما اور بحالی کے لئے چائلڈ فزیالوجسٹ جہاں مختلف اقدامات کرتے ہیں وہاں سرگرمیاں بھی منعقد کرتے ہیں۔
$$$123$$$
پنجاب حکومت کی طرف سے چائلڈ پروٹیکشن کورٹ بھی قائم کی گئی ہے،یہ عدالت بچوں کی تحویل کے معاملات،اور والدین سے بچوں کے قانونی ملاپ جیسے ایشو کو حل کرتے ہیں،اس حوالے سے پنجاب حکومت نے ایک چائلڈ ہیلپ لائن بھی قائم کی ہے گمشدہ یا لاپتہ بچوں کو ڈھونڈنے میں رہنمائی کرتی ہے اور مدد بھی فراہم کرتی ہے۔اس کے ساتھ ساتھ بہترین کوآرڈینیشن کی سہولتیں بھی بہم پہنچاتی ہے‘بیورو کو چلانے کیلئے اعلیٰ تعلیم یافتہ پیشہ ور افراد،رہنما افسران جن میں پروٹیکشن آفیسرز،فزیا لوجسٹس‘لا افسر اور ڈاکٹر شامل ہیں ایک ٹیم کی شکل میں کام کرکے بچوں کے ایشوز کو حل کرنے میں مصروف رہتے ہیں۔
$$$123$$$
پنجاب بھر کے بچوں کو ایسی سہولتیں فراہم کرنے کیلئے پنجاب حکومت نے چائلڈ پروٹیکشن بیورو کے زیر اہتمام فیصل آباد،گوجرانوالہ،ملتان،راولپنڈی،سیالکوٹ اور بہاولپور میں چائلڈ پروٹیکشن انسٹی ٹیوشنز بھی قائم کئے ہیں۔جہاں والدین سے بچھڑے اور معاشرے کی بے حسی کا شکار بچوں کو بہترین سہولتیں فراہم کی جاتی ہیں۔راولپنڈی میں نومبر 2007ء میں ادارہ قائم کیا گیا اور مارچ 2008ء میں اسے پوری طرح فعال کر دیا گیا۔
$$$123$$$
چائلڈ پروٹیکشن بیورو کے بارے میں وزیراعلیٰ پنجاب سردار عثمان بزدار کا کہنا ہے کہ ہمارے بچے ہمارا مستقبل ہیں،حکومت پنجاب کا یہ عزم ہے کہ ہمارے بچوں کو روشن اور بہترین مستقبل فراہم کیا جائے،بے سہارا اور معاشرے کے نظر انداز کردہ بچوں کو روشن اور بہترین مستقبل فراہم کیا جائے،پنجاب حکومت کی طرف سے چائلڈ پروٹیکشن اینڈ ویلفیئر بیورو اسی مقصد کے لئے بے سہارا اور معاشرے کے نظر انداز کردہ بچوں کے تحفظ اور بحالی کیلئے قائم کیا گیا ہے،جہاں انہیں صحت،تعلیم اور گھر جیسے ماحول کی سہولتیں فراہم کی گئی ہیں۔
$$$123$$$
حکومت پنجاب چائلڈ پروٹیکشن اینڈ ویلفیئر بیورو کے ذریعے گھر سے بھاگے ہوئے،ضرورت مند،فقیر اور زیادتی کا شکار بچوں کی بحالی کیلئے فنڈنگ کر رہی ہے، وزیراعلیٰ پنجاب نے اپنے پیغام میں اس عزم کا اظہار کیا ہے کہ ہم اپنی مستقبل کی نسل کو تعلیم اور تربیت کے ذریعے خود انحصار بنائیں گے، بچوں کو،صحت،تعلیمی سہولتیں اور ممدو معاون ماحول فراہم کرنا ہمارے منشور کا حصہ ہے اور چیئر پرسن سارہ احمد کی بہترین قیادت میں چائلڈ پروٹیکشن اینڈ ویلفیئر بیورو اہم کردار ادا کر رہا ہے اور بچوں کو یقینی طور پر مفید شہری بنانے کیلئے اپنی کوششوں کو جاری رکھے گا۔
$$$123$$$
چیئر پرسن بیورو سارہ احمد کا کہنا ہے کہ بے شک میرے لئے اس سماجی تنظیم کا چیئر پرسن ہونا کسی اعزاز کم نہیں،پاکستان بھی چائلڈ رائٹ کمیشن آف یونائیٹڈنیشن کا حصہ ہے،مجھے اس بات پر فخر ہے کہ پنجاب حکومت بچوں کے حقوق کے تحفظ جیسے اہداف کے حصول کیلئے صحیح سمت گامزن ہے،ہمارا اہم مقصد بازیاب ہونے والے بچوں کو والدین تک پہنچانا ہے کیونکہ کوئی ادارہ ماں باپ کا نعم البدل نہیں ہو سکتا۔
$$$123$$$
بحر ہند کی اہمیت صرف اس وجہ سے نہیں کہ بحرالکاہل اور بحر اوقیانوس کے بعد یہ دنیا کا تیسرا بڑا سمندر ہے بلکہ زمانہ قدیم سے آج تک اسے مشرق اور مغرب کے درمیان ایک عظیم تجارتی شاہراہ کی حیثیت حاصل رہی ہے ۔چونکہ یہ تجارت انتہائی منافع بخش تھی اس لئے اپنے زمانے کی ہر بڑی طاقت نے اسے اپنے کنٹرول میں لانے کے لیے بحرہند پر اپنی بالادستی قائم کرنے کی کوشش کی ۔
$$$123$$$
ان طاقتوں میں قدیم مصری ،رومن، عرب اور چینی بھی شامل تھے اور جدید دور میں یورپی طاقتوں یعنی پرتگیز یوںاور ولندیزیوں ،فرانسیسیوں اور انگریزوں نے بھی یہی حکمت عملی اپنائی۔ موجودہ دور میں بحرہندکی معاشی، دفاعی اور سیاسی اہمیت اور بھی بڑھ چکی ہے کیونکہ اس میں گزرنے والی بحری شاہراہوں پر کھربو ں ڈالر مالیت کے سامان سے لدے ہوئے ہزاروں جہازہر موسم میں اپنی منزل کی طرف رواں دواں رہتے ہیں۔
$$$123$$$
ایک اندازے کے مطابق دنیا کے مختلف ممالک کے زیر استعمال تیل کی 80 فیصد سے زائدمقدار بحرِ ہند کے مختلف حصوں میں واقع تنگ آبی گزرگاہوں مثلا مشرق میں آبنائے ملاکا اور مغرب میں آبنائے ہرمز اور باب المندب کے ذریعے جاپان ،چین ،بھارت ، پاکستان،یورپ اور امریکہ پہنچتی ہے۔ اس بنا پر بحر ہند ایک ایسا سمندر ہے جس سے تقریبا ًدنیا کے تمام ممالک کے مفادات وابستہ ہیں مگر جن ممالک کے لئے اس سے گزرنے والی آبی شاہراہوں کی حفاظت اور کھلے سمندر میں جہازوں کی بلا روک ٹوک آمدورفت سب سے زیادہ اہم ہے۔
$$$123$$$
وہ ممالک جن کے ساحلوں کو اس سمندر کا پانی چھوتاہے، ان میں پاکستان بھی شامل ہے۔ اس حقیقت کے پیشِ نظرپاکستان کی 80 فیصد سے زیادہ بیرونی تجارت بحرِ ہند اور اس سے ملحقہ بحیرہ عرب کے ذریعے ہوتی ہے ۔پاکستان کے لئے نہ صرف اس کی تقریبا ایک ہزار کلومیٹر طویل ساحل کی حفاظت بلکہ کھلے سمندروں میں تجارتی جہازوں کی بلا روک ٹوک آمدورفت ایک انتہائی اہم ٹاسک ہے اور چونکہ بحرہند کی آبی شاہراﺅںکا تحفظ ان سب کے لئے اہم ہے جن کے تجارتی اور معاشی مفادات بحیر ہند سے وابستہ ہیں ۔
$$$123$$$
اسی لیے اس کھلے سمندر خصوصاً جہاںجہازوں کو تنگ آبی راستوں سے گزرنا پڑتا ہے، میں امن اور سلامتی کا قیام کسی ایک ملک کی ذمہ داری نہیں بلکہ ایک بین الاقوامی فریضہ ہے۔ اس لئے گزشتہ تقریباً ایک دہائی سے بحر ہند میں سے گزرنے والی آبی شاہراہوں کی حفاظت ،بحری قزاقی کی بیخ کنی اور دہشت گردوں کی طرف سے ان آبی راستوں کے ذریعے اپنی مذموم سرگرمیوں کو جاری رکھنے کے خلاف کارروائیوں کے لیے منظم اور مربوط کوششیں جاری ہیں ۔
$$$123$$$
2007 میں امن کے نام سے پاکستان نیوی نے مشترکہ بحری مشقوں کا سلسلہ شروع کیا تھا۔ ان مشقوں میں پاکستان کے علاوہ بحرہند کے خطے اوراس سے باہر دیگر ممالک کی بحری افواج نے بھی حصہ لیا تھا ۔ان مشقوں کا مقصد ان ممالک کی بحری افواج کے مابین تعاون اور مشترکہ کارروائیوں کے دوران استعداد کار میں اضافہ کرنا ہے تاکہ بحرِہند میں امن اور سلامتی کو موثر طور پر قائم کیا جاسکے۔
$$$123$$$
2007 میں منعقد ہونے والی یہ مشترکہ بحری مشقیں اپنی نوعیت کی پہلی مشقیں تھی اور اس میں 28 ملکوں کی بحری افواج نے حصہ لیا تھا۔ اس کی کامیابی سے متاثر ہو کر فیصلہ کیا گیا کہ ہر دو سال بعد ایسی مشقیں منعقد کی جائیں گی ۔اب تک اس نوعیت کی چھے مشقیں منعقد کی جا چکی ہیں اورساتویں مشق اس سال یعنی 2021 کی پہلی سہ ماہی میں منعقد کی جائے گی ۔ان مشقوں کی افادیت اور اہمیت کا اندازہ اس امر سے لگایا جاسکتا ہے کہ اس سال ہونے والی مشق میں حصہ لینے کے لیے 43سے زائدممالک نے اپنی شرکت کی تصدیق کی ہے۔
$$$123$$$
اس سے اندازہ کیا جاسکتا ہے کہ امن کے نام سے شروع کی جانے والی ان مشترکہ بحری مشقوں نے علاقائی سلامتی کے لئے بین الاقوامی سطح پر تعاون کو فروغ دینے میںکتنا اہم کردار ادا کیا ہے۔ اس کی وجہ یہ ہے کہ ان مشقوں میں ایسے ممالک کے جہاز حصہ لیتے ہیں جو اگرچہ بحر ہند کے خطے سے دور واقع ہیں مگر بحر ہند کے اردگرد واقع ممالک کے ساتھ ان کی اہم تعلقات قائم ہیں۔
$$$123$$$
اس کے علاوہ بحرہند چونکہ عالمی تیل سپلائی کا نہایت اہم حصہ ہے۔ اس لئے ان مشقوں میں شریک ہوکر یہ ممالک حقیقت میں اپنی قومی معیشت اور سلامتی کے تحفظ کو یقینی بنا رہے ہیں۔ ان میں ایسے ممالک بھی شامل ہیں مثلاًامریکہ جس نے بحرہند میں بھاری تعداد میں بحری جنگی جہاز جن میں طیارہ بردار جہاز اور آبدوزیں بھی شامل ہیں موجود رکھی ہیں ۔ان جہازوں کا تعلق امریکہ کے پانچویں بحری بیڑے سے ہے اور سینٹرل کمانڈ کے تحت یہ جہاز مستقل طور پر بحیرہ عرب، خلیج اومان، بحرین اور ڈیگو گارشیا کے مجمع الجزائر میں اپنے اڈوں میں مقیم ہیں ۔
$$$123$$$
ان مشقوں کی ایک اہم خصوصیت یہ ہے کہ ان میں حصہ لینے والے ممالک کی تعداد میں برابر اضافہ ہو رہا ہے اور مشقوں میں باقاعدہ شریک ہونے والے ممالک کے علاوہ مبصرین(Observers) کی تعداد میں بھی اضافہ ہو رہا ہے۔ مشق کا بنیادی مقصد میری ٹائم سکیورٹی کے ایک ایسے نظریے کو فروغ دینا ہے، جس کی بنیاد اجتماعی کوشش پارٹنرشپ پر رکھی گئی ہو تاکہ تجارتی اور دفاعی مقاصد کے لئے بحرہند ایک پرامن اور محفوظ سمندر بن جائے ۔
$$$123$$$
بحری مشق امن کے مسلسل انعقاد سے جہاں بحری امن و استحکام کے حصول کے لئے متفقہ سوچ اور عالمی کاوشوں کو یکجا کرنے کا ایک بہترین پلیٹ فارم مہیا ہوگا وہاںپاکستان کے حقیقی تشخص کو اُجاگر کرنے میں یہ مشقیں مدد گار ثابت ہوں گی۔ ان مشقوں میں عالمی افواج کی بھر پور شرکت اس امر کی بھی دلیل ہے کہ دنیا کی جدید، باصلاحیت اور طاقتور ممالک خطے میں قیام امن کے سلسلے میں کی جانے والی پاک بحریہ کی کاوشوں کو ثمر آور مانتے ہیں اور بحری امن و استحکام کے لئے پاک بحریہ کی ان کاوشوں کا بھر پور ساتھ دینے کو تیار ہیں ۔
$$$123$$$
وزیر توانائی پنجاب ڈاکٹر اختر ملک نے صوبائی وزراء،آشفہ ریاض فتیانہ،اعجاز عالم آگسٹین،چوہدری ظہیر الدین،پیر سعید الحق،محسن خان لغاری اور وزیر اعلیٰ پنجاب کی معاون خصوصی برائے اطلاعات ڈاکٹر فردوس عاشق اعوان کے ساتھ یو ای ٹی کی سولر پر منتقلی کے مکمل ہونے کے پائلٹ پراجیکٹ کا افتتاح کرکے سرکاری عمارتوں اور جامعات کو سولر پر منتقل کرنے کے منصوبہ کا آغاز کر دیا ہے،اس پروگرام سے بجلی کے بل کی مد میں سالانہ ایک ارب روپے کی بچت ہو گی مجموعی طور پر اس پراجیکٹ سے جامعات کو اگلے 25 برس میں 25 ارب روپے کی بچت ہو گی۔
$$$123$$$
پنجاب کی 60 جامعات کی سولر پر منتقلی سولر پنجاب کی جانب عملی قدم ہے تمام جامعات ESCO ماڈل کے تحت سولر پر منتقل ہوں گی۔یو ای ٹی لاہور میں 1 میگا واٹ سے پائلٹ پراجیکٹ کا افتتاح کیا گیا ہے اس پراجیکٹ سے سالانہ پونے 2 کروڑ روپے کی بچت ہو گی۔
$$$123$$$
انرجی سروس کمپنی ESCO ماڈل کے تحت حکومت پنجاب کی ایک پائی خرچ نہیں ہو گی اس ماڈل کے تحت نجی سیکٹر کی سرمایہ کاری سے مجموعی طور پر 60 میگا واٹ ماحول دوست اور سستی بجلی پیدا ہو گی۔
$$$123$$$
یونیورسٹی سولر ائیزیشن منصوبہ کا آغاز کر دیا گیا ہے،سستی اور ماحول دوست توانائی کی فراہمی کے لئے محکمہ توانائی حکومت پنجاب نے ایک بڑا سنگ میل عبور کر لیا ہے۔پنجاب میں اس وقت 95 ہزار 691 سرکاری بجلی کے کنکشن ہیں۔حکومت پنجاب کو ہر سال 36 ارب 70 کروڑ بجلی کے بل کی مد میں ادا کرنے پڑتے ہیں۔وزیر خارجہ شاہ محمود قریشی نے کہا ہے کہ بھارت نے کوئی غیر ذمہ دارانہ حرکت کی تو مناسب جواب ملے گا مخدوم شاہ محمود قریشی کے مطابق استعفوں کے معاملے پر پی ڈی ایم انتشار کا شکار ہے۔
$$$123$$$
امارات کی قیادت کو بتا دیا ہے کہ پاکستان اسرائیل کو کبھی تسلیم نہیں کریں گے۔مخدوم شاہ محمود قریشی نے جو مزار حضرت شاہ رکن عالمی سہروردی کے سجادہ نشین بھی ہیں نے عرس کے آغاز پر مزار کو غسل دیا اور چادر پوشی بھی کی۔”کرونا“کی وجہ سے اس سال عرس کی تمام تقریبات منسوخ کی گئی ہیں۔وزیر مملکت برائے سیاسی امور ملک عامر ڈوگر نے نوید دی ہے کہ وزیراعظم عمران خان جلد ملتان میں جنوبی پنجاب سیکٹریریٹ کا سنگ بنیاد رکھیں گے،انہوں نے یہ بھی کہا ہے کہ بے روزگاری اور مہنگائی کے جن پر بھی جلد قابو پا لیا جائے گا اور وہ اپوزیشن اور حکومت کے درمیان مذاکرات کیلئے بھرپور طریقے سے اپنا کردار انجام دیں گے۔
$$$123$$$
پیسہ بچا کر تعلیم اور صحت کے منصوبوں پر لگائیں گے،ماضی میں حکومتیں عوام کا پیسہ چوری کرتی رہیں اپنے کمیشن کے چکر میں ن لیگ نے امپورٹیڈ فیول پر چلنے والے مہنگے منصوبے لگائے۔
$$$123$$$
ضلع ملتان میں پولیو مہم کا آغاز 11 جنور ی سے ہو گا۔5 روزہ پولیو مہم کے لئے انتظامات کی تیاریاں شروع کر دی گئیں۔ڈپٹی کمشنر عامر خٹک کی زیر صدارت پولیو مہم کے انتظامات کا جائزہ اجلاس ہوا۔
$$$123$$$
اجلاس میں اے سی سٹی عابدہ فرید،سی او ہیلتھ ڈاکٹر ارشد ملک اور ڈی ایچ او ڈاکٹر محمد علی مہدی نے شرکت کی۔ڈپٹی کمشنر کا گزشتہ پولیو مہم کی نتائج پر اطمینان کا اظہار کیا۔ڈپٹی کمشنر عامر خٹک نے کہا کہ ملتان کے تمام سیوریج ڈسپوزل کے سیمپل کا منفی نتیجہ خوش آئند ہے،لیبارٹری رزلٹ کے مطابق ضلع ملتان کی فضا پولیو وائرس سے فری ہے،کرونا وائرس کی وجہ سے اس سال کے ابتدائی مہینوں میں پولیو مہم پر توجہ نہیں دی جاسکی،پولیو وائرس کے خاتمہ سے بچوں کوموذی مرض سے نجات مل جائے گی،پولیو وائرس کے خاتمہ سے بین الاقوامی کمیونٹی میں پاکستان کا وقار بلند ہو گا،جنوری میں شروع ہونے والی پولیو مہم کے لئے تمام مطلوبہ افرادی قوت فراہم کی جائے گی۔
$$$123$$$
پولیو ورکرز کو اعلیٰ معیار کی تربیت دی جائے۔کمشنر ملتان ڈویژن جاوید اختر محمود کی زیر صدارت منڈیوں اور ٹرک پوائنٹ کو شہر سے باہر منتقل کرنے بارے جائزہ اجلاس منعقد ہوا۔
$$$123$$$
کمشنر جاوید اختر محمود نے کہا کہ وزیر اعلیٰ پنجاب سردار عثمان بزدار نے لوہا مارکیٹ،ٹمبر مارکیٹ،غلہ منڈی،ٹرک پوائنٹ کو شہر سے باہر منتقل کرنے کا ٹاسک دیا ہے۔
$$$123$$$
انہوں نے ملتان ڈویلپمنٹ اتھارٹی کو منڈیوں کی منتقلی بارے ورکنگ کا ٹاسک دیتے ہوئے کہا کہ ترقیاتی ایکٹ 1976ء کے تحت شہر کی ترقی ایم ڈی اے کا سبجیکٹ ہے۔ایم ڈی اے منڈیاں منتقلی کا لائحہ عمل بنا کر 4 جنوری 2021ء کو رپورٹ پیش کرے۔جبکہ ضلعی منڈیاں منتقلی کیلئے زمین کے حصول میں معاونت فراہم کریں گی۔کمشنر نے مزید کہا کہ شہر کے حسن کو بحال ،رش کے خاتمے کیلئے منڈیوں کی منتقلی اشد ضروری ہے ،جگہ کی کمی کی وجہ سے گرین بیلٹس،شاہراہ عام پر بھی تجاوزات کی ہوئی ہیں جبکہ منڈیوں میں شدید رش کی وجہ سے عوام کو میسر کی جانے والی سہولیات کا بھی شدید فقدان ہے۔
$$$123$$$
جنوبی پنجاب سیکرٹریٹ کے قیام،سی پیکٹ کے قیام سے علاقے کی اہمیت اور بڑھ گئی ہے اس لئے مناسب اور وسیع مقام پر جامع انفراسٹرکچر کے ساتھ منڈیاں منتقل کی جائیں گی۔
$$$123$$$
تنازع ریاست جموں و کشمیر کے حوالے سے اقوام متحدہ کی سلامتی کونسل کا اجلاس دسمبر 1951ء میں ڈاکٹر فرنیگ گراہم کی رپورٹ پر بحث کیلئے طلب کیا گیا جس پر بحث کرتے ہوئے روسی نمائندے جیکب ملک نے امریکہ اور برطانیہ پر الزام لگایا کہ وہ اپنے مفادات کیلئے ریاست جموں و کشمیر کے مسئلے میں مداخلت کر رہے ہیں۔روسی نمائندے نے سوال کیا کہ تنازع کشمیر کا حل کیوں نہیں ہو رہا،امریکہ اور برطانیہ کی تجاویز کیوں نتیجہ خیز نہیں،وجہ یہ ہے کہ وہ کشمیر کے مسئلے کو حل کرنا نہیں بلکہ اپنے مقاصد حاصل کرنا چاہتے ہیں اور جموں و کشمیر کو اینگلو امریکن نو آبادی بنا دینا چاہتے ہیں۔
$$$123$$$
جیکب ملک نے کہا کہ روسی حکومت چاہتی ہے کہ ریاست جموں و کشمیر کے عوام کو موقع دیا جائے کہ وہ جموں و کشمیر کی آئینی حیثیت کا فیصلہ بغیر کسی مداخلت کے اپنی رائے سے خود کریں۔
$$$123$$$
1948ء میں پاکستان نے سوویت یونین سے تعلقات کی خواہش کا اظہار کیا تو سٹالن نے نیک شگون قرار دیتے ہوئے وزیراعظم لیاقت علی خان کو دورہ ماسکو کی دعوت دی۔1949ء میں وزیراعظم لیاقت علی خان ماسکو کا دورہ منسوخ کرکے اچانک امریکہ جا پہنچے۔
$$$123$$$
پاکستان نے پہلے بغداد پیکٹ پھر سیٹو معاہدے میں شمولیت کرلی،روس نے اس کی سخت مخالفت کی۔روس نے تنازع جموں و کشمیر میں عنوان کی تبدیلی سے لے کر ابتداء میں ہر سطح پر مسئلہ کشمیر کے حل کو کشمیری عوام کے حق خودارادیت سے مشروط کرنے پر زور دیا لیکن لیاقت علی خان کے دورہ امریکہ سے روس نے ناراض ہو کر جموں و کشمیر کو بھارت کا اٹوٹ انگ قرار دے دیا یہی نہیں بلکہ روس کے صدر اور وزیراعظم نے مقبوضہ کشمیر کا دورہ کرکے ریاست کو بھارت کا آئینی حصہ قرار دے دیا۔
$$$123$$$
روس کی طرف سے ہنگری اور چکوسلواکیہ کی عوامی تحریکوں کو فوجی طاقت سے دبانے پر بھارت کی خاموشی کے بدلے روس نے 1957ء اور 1962ء میں سلامتی کونسل میں تنازع جموں و کشمیر پر پیش ہونے والی قرار دادوں کو ویٹو کر دیا۔1962ء میں چین بھارت جنگ کے دوران چین نے پاکستان سے بار بار اصرار کیا کہ وہ ریاست جموں و کشمیر کو آزاد کروائے لیکن امریکہ اور برطانیہ کی حکومتوں نے یہ یقین دہانی کرائی کہ وقت آنے پر وہ تنازع کشمیر حل کروا دیں گے لیکن امریکہ،برطانیہ کے جھوٹے وعدے پورے نہ ہوئے۔
$$$123$$$
19 ویں صدی میں جہاں روس توسیع پسندانہ نظریات کے پس منظر میں وسط ایشیاء کی ریاستوں پر قبضہ کر رہا تھا وہاں برطانوی سامراج بھی دنیا کو فتح کرنے کے خواب دیکھ رہا تھا۔روس نے 1824ء میں قازقستان،1831ء میں آذربائیجان۔1861ء میں تاشقند،1882ء میں بخارا،اور 1873ء میں خیوا کو تسخیر کرکے اپنے ساتھ شامل کر لیا۔روس نے 1882ء میں چینی ترکستان(سنکیانگ)پر قبضہ کرکے روس میں شامل کرنے کا منصوبہ بنایا تو روسی حکومت نے جموں و کشمیر رنبیر سنگھ سے سنکیانگ کے خلاف مہم میں مدد مانگی تورنبیر سنگھ نے صاف انکار کر دیا۔
$$$123$$$
جموں و کشمیر کے ڈوگر و حکمرانوں کو روسی یا برطانوی سامراج کے توسیع پسندانہ عزائم سے کوئی سروکار نہیں تھا لیکن گلاب سنگھ کی حکومت کشمیر اور لداخ کے راستے انگریزوں کے وسط ایشیائی ریاستوں کے ساتھ تعلقات بڑھانے کی کوششوں کو پسند نہیں کرتی تھی اس کے برعکس وہ وسط ایشیاء کی ریاستوں سے براہ راست تجارتی و سیاسی تعلقات قائم کرنا چاہتی تھی۔
$$$123$$$
چین تنازع جموں و کشمیر پر ہمیشہ غیر جانبدار رہا اس نے کبھی بھی بھارت کی حمات نہیں کی۔1951ء میں چین کا ثقافتی وفد بھارت کے دورے پر گیا لیکن سری نگر کا دورہ منسوخ کر دیا۔
$$$123$$$
بھارت اور چین کے درمیان سرحدی معاملات پر مذاکرات کے دوران چین نے پاکستان کے زیر کنٹرول آزاد جموں و کشمیر کی سرحدوں کے بارے میں تنازع کے حل ہونے تک کوئی بھی بات کرنے سے صاف انکار کر دیا۔
$$$123$$$
15 جنوری 1961ء کو پاکستان کے وزیر خارجہ منظور قادر نے اعلان کیا کہ پاکستان اور چین نے سرحدوں کی نشاندہی پر اصولی اتفاق کر لیا ہے جس پر بھارت نے زبردست احتجاج کرتے ہوئے کہا کہ پاکستان کی کوئی سرحد چین سے نہیں ملتی جس کی نشاندہی کی جائے۔ریاست جموں و کشمیر بھارت کا حصہ ہے۔صدر ایوب خان نے بھارت کا احتجاج مسترد کر دیا۔دسمبر 1961ء میں چین کے سفیر ڈنگ گولو نے ایوب خان کے ساتھ سرحدوں کے تعین پر بات چیت کا آغاز کرتے ہوئے سرکاری طور پر کشمیر کے بھارت کے ساتھ الحاق کو تسلیم کرنے سے صاف انکار کر دیا۔
$$$123$$$
جولائی 1962ء میں بیجنگ اور راولپنڈی،اسلام آباد کے درمیان نقشوں کا تبادلہ ہوا۔13 اکتوبر 1962ء کو مذاکرات کا آغاز ہوا۔26 اکتوبر 1962ء کو چینی حکومت نے اعلان کیا کہ چین اور پاکستان کے درمیان اتفاق رائے سے معاہدہ طے پا گیا ہے۔
$$$123$$$
2 مارچ 1963ء کو پاک چین سرحدی معاہدے پر دستخط ہوئے۔چینی وزیر خارجہ چن ژی نے بیجنگ میں ریلی سے خطاب کرتے ہوئے کہا کہ معاہدے میں ریاست جموں و کشمیر کے سوال پر خصوصی توجہ دی گئی ہے،جموں و کشمیر کا مستقبل ابھی تک حل طلب ہے۔
$$$123$$$
چینی حکومت نے سنکیانگ کو تبت سے ملانے کیلئے اقصائے چین (13 ہزار مربع میل خالصتاً ریاست جموں و کشمیر کا علاقہ)سے 1954ء سے 1957ء کے مابین 3 برس کے دوران ایک شاہراہ تعمیر کی، بھارت نے احتجاج کیا تو چو این لائی نے جواب دیا سنکیانگ تبت روڈ چینی علاقے سے گزرتی ہے،بھارت نے چین کے اس دعوے کو مسترد کر دیا۔بھارت نے اقصائے چین میں تیزی سے عسکری سرگرمیوں میں اضافہ کیا 43 نئی فوجی چوکیاں قائم کی گئی۔1947ء سے لے کر آج تک تنازع جموں و کشمیر کے حوالے سے چین کی پالیسی واضح ہے،چین نے بار بار اپنے موٴقف کو دہرایا کہ جموں و کشمیر کا تنازع کشمیری عوام کی مرضی کے مطابق حل کیا جائے گا۔چین نے کبھی بھی جموں و کشمیر پر بھارت کے استحقاق کو تسلیم نہیں کیا۔
$$$123$$$
بھارت میں مودی حکومت کی کسان دشمن زرعی اصلاحات کے خلاف کاشتکار دہلی کی سڑکوں پر دھرنا دیے ہوئے ہیں اور ہر گزرتے دن کے ساتھ ان کے احتجاج میں شدت آتی جا رہی ہے۔نئے زرعی قوانین کے اطلاق کے بعد زراعت کے شعبے پر کارپوریٹ کا کنٹرول ہو جائے گا اور کسان اپنی مرضی سے فصل کی قیمت طے کرنے کا سنہرا خواب کل سرمایہ داروں اور کارپوریٹ کی طے کردہ قیمت پر بیچنے کی مجبوری میں بدل دے گا نئے قانون میں اجناس کے لئے حکومت کی مقرر کردہ کم از کم سپورٹ قیمت کے نئے قوانین میں شامل نہ ہونے سے کسان مزید غربت میں ڈوبتے چلے جائیں گے۔
$$$123$$$
دوسری جانب فصل بیچنے کے لئے جس ڈیجیٹل پلیٹ فارم کا بلند و بانگ دعویٰ کیا جا رہا ہے وہ سٹہ بازی کی ہی دوسری شکل ہے جسے بھارتی حکومت تحفظ فراہم کرکے سرمایہ داروں کے ہاتھ میں ایک ہتھیار کے طور پر دے رہی ہے۔
$$$123$$$
زرعی شعبے کی اصلاحات کی تباہ کاریاں بھارتی کسان بخوبی دیکھ چکے ہیں جس سے بھارت میں کسانوں کی خودکشی کے واقعات میں بے تحاشہ اضافہ ہوا ہے ہر چند کہ حکومت نے 2018ء کے بعد سے کسانوں کی خود سوزی کے الگ سے اعداد و شمار جاری نہیں کئے لیکن قرضوں کی عدم ادائیگی، فصل کی قیمت نہ ملنے،پیداواری لاگت میں ہوشربا اضافہ و دیگر وجوہات کی بنا پر بڑی تعداد میں کسان خود کو ہلاک کر رہے ہیں۔
$$$123$$$
2019ء میں 10281 کسانوں نے اپنی جانیں لیں یعنی بھارت میں ہر مہینے میں تقریباً ایک ہزار کسان خودکشی کرتا ہے ہائیڈرو کاربن اور میتمین گیس کی تلاش کے نام پر زرعی زمینوں کے خوفناک استحصال کی وہ سے جنوبی ہندوستان کسانوں کی حالت ابتر ہو چکی ہے اور وہ بتدریج اپنی زمینوں سے محروم ہو رہے ہیں۔یہ زرعی اراضی بڑے بڑے سرمایہ داروں اور صنعت کاروں کو منتقل ہو رہی ہیں ایسے میں نئے زرعی قوانین کے تعلق سے کسانوں کے ان خدشات کو نظر انداز نہیں کیا جا سکتا۔
$$$123$$$
اس وقت کسانوں کی ایک بڑی تعداد دہلی کی سڑکوں پر اپنے حقوق کے لئے دھرنا دیئے ہوئے ہے اور اس دوران دو درجن سے زائد کسان بھی موت کے منہ میں جا چکے ہیں۔بھارتی حکومت نے جس عاجلانہ اور غیرجمہوری آمرانہ طریقے سے زرعی قانون کو منظور کروایا وہ بھارتی جمہوریت کا ایک بدنما داغ ہے۔جس عجلت سے جس انداز سے بل منظور ہوا اس سے اس الزام کو تقویت ملتی ہے کہ مودی حکومت نے کارپوریٹ گھرانوں کی خوشنودی کے لئے یہ غیر دانشمندانہ قانون پاس کروایا۔
$$$123$$$
جس سے یہ کہنا بے جا نہیں کہ مودی سرکاری زراعت کو بھی کارپوریٹ سیکٹر کے حوالے کرنے کی تیاری کر چکی ہے۔یہ شبہ اور بھی مستحکم ہو جاتا ہے جب مذکورہ زرعی بل کی منظوری سے قبل اڈانی گروپ نے بڑے بڑے لاکھوں میٹرک ٹن غلہ اسٹور کرنے کی صلاحیت والے گودام تعمیر کرا لیے تھے۔اور امبانی گروپ نے ریٹل چین فیوچر گروپ کو ٹیک اوور کر لیا تھا۔حالانکہ اڈانی گروپ کا کہنا ہے کہ اس کے یہ گودام بہت پہلے تعمیر ہوئے تھے۔
$$$123$$$
جسے فوڈ کارپوریشن کو کرایہ پر دیا گیا تھا۔ 
$$$123$$$
اگر نئے زرعی قوانین کا جائزہ لیا جائے تو یہ بھارتی زراعت کو کارپوریٹ گھرانوں کے حوالے کرنے کی ویسی ہی سازش ہے جسے دیگر عوامی کمپنیوں سمیت ریلوے کو بھی کارپوریٹ کے حوالہ کیا جا رہا ہے۔جبکہ حکومت کسان تحریک کو بدنام کرنے پر تلی ہوئی ہے اور اس کا الزام بھی پاکستان پر تھوپا جا رہا ہے اور اسے سکھوں کی خالصتانی تحریک سے جوڑا جا رہا ہے۔
$$$123$$$
کیونکہ تحریکوں کو بدنام کرنا اور مخالفین کو وطن دشمن بنانا بی جے پی کا آزمودہ نسخہ ہے۔بھارتی متعصب میڈیا حسب معمول کسان تحریک کے خلاف نہایت بے ہودہ و غیر ذمہ دارانہ روش اختیار کئے ہوئے ہیں۔اسی حکومتی رویے کے پیش نظر بھارتی سپریم کورٹ کو مجبوراً دخل اندازی کرنا پڑی اور ایک کمیٹی تشکیل دینے کا اعلان کر دیا ہے۔ اگر بھارتی سپریم کورٹ ان قوانین پر حکم امتناعی جاری کر دیتی تو بہتر ہوتا۔
$$$123$$$
دوسری جانب بھارتی بزنس ٹائیکون انیل امبانی اور گوتم اڈانی کے اسرائیل سے روابط کا انکشاف منظر عام پر آیا ہے۔2016ء میں جب بھارتی وزیراعظم نریندر مودی نے اسرائیل کا دورہ کیا تھا تو اس وقت انیل امبانی کی ریلائنس ڈیفنس نے اسرائیل رافیل کے ساتھ جوائنٹ وینچر کیا تھا۔
$$$123$$$
گوتم اڈانی کی ایرو ڈیفنس سسٹمز اینڈ ٹیکنالوجیز لمیٹڈ نے اسرائیل کے البیت سسٹمز کے ساتھ معاہدہ کر رکھا ہے۔
$$$123$$$
2014ء میں بحیثیت وزیر اعلیٰ گجرات نریندر مودی نے صوبے کی زراعت کا ٹھیکہ اسرائیل کو دیا تھا۔یہی سبب ہے کہ اسرائیلی سفیر نے بھارتی کسانوں کے خلاف مودی سرکار کی حمایت میں بیان دے کر اس پر مہر ثبت کر دی ہے کہ نریندر مودی سمیت بھارتی کارپوریٹ کے اسرائیل سے باہمی مراسم قائم ہیں۔اسرائیلی سفیر کے کسانوں کے خلاف مودی کی حمایت میں بیان کا مطلب بھارتی اخبار”دی ہندو بزنس لائن“ کی رپورٹ سے با آسانی اخذ کیا جا سکتا ہے۔
$$$123$$$
بھارت میں امبانی اور اڈانی کی ایگروبیس 53 کمپنیاں رجسٹرڈ ہیں۔دونوں گروپوں نے 2019ء میں سونی پت اور نویڈا میں اناج ذخیرہ کرنے کے لئے جدید ترین سائیکلو اسٹوریج گودام سینکڑوں ایکڑ اراضی پر تیار کئے تھے۔ایک اور رپورٹ کے مطابق بھارت سے سالانہ 88.36 ملین ڈالر سے زائد کی زرعی اجناس اسرائیل بھیجی جاتی ہے۔کیکڑے اور جھینگے بھی بھیجے جاتے ہیں۔
$$$123$$$
اس شرح کو بڑھانے کے لئے ہی نیا قانون لاگو کیا گیا ہے جس کو مسترد کرنے کے لئے کسان دہلی کی شاہراؤں پر بیٹھے ہوئے ہیں۔
$$$123$$$
# اسرائیل نے بھارت کی زراعت کو بہتر بنانے کے لئے 29 سینئر آف ایکسی لینس کھولے ہوئے ہیں۔جو سارے بھارت پھیلے ہوئے ہیں ۔اسرائیلی فنڈ سے چلنے والے ان مراکز میں 1,47,000 بھارتی کسانوں کو تربیت دی گئی ہے۔واضح رہے کہ اسرائیل میں قابل کاشت رقبہ صرف ایک ہزار ہیکڑ یا 532 مربع میل ہے۔
$$$123$$$
جو اسرائیل کی غذائی ضروریات پورا کرنے کے لئے ناکافی ہے۔اس لئے وہ بھارت سے اپنی زرعی ضروریات پورا کرنا چاہتا ہے۔کسانوں کی تحریک سے خوفزدہ بھارت کو ہر احتجاج میں ”خالصتان“ ہی دکھائی دیتا ہے۔چونکہ بھارتی کاشتکاروں میں اکثریت ہریانہ و پنجاب سے تعلق رکھتی ہے اس لئے سکھوں کی ایک بڑی تعداد زراعت سے وابستہ ہے اور انہی سکھ قوم کو ”خالصتان“علیحدگی و خود مختاری کا مطالبہ کرنے کی سزا دینے کے لئے سکھ کاشتکاروں کو نشانہ بنایا گیا ہے۔
$$$123$$$
بھارتی حکومت و متعصب ہندو میڈیا سکھ کسانوں کے احتجاج کو علیحدگی پسندی کا رنگ دے کر خود ہی خالصتان تحریک کو مضبوط کر رہی ہے۔دوسری جانب کسان تحریک کو عالمی حمایت و تائید بھی حاصل ہو گئی ہے اور اس کی گونج کینیڈا، یورپ تک سنی گئی ہے۔جبکہ اڈانی گروپ نے اپنے موقف کی حمایت میں اخبارات میں اشتہارات دینا شروع کر دیئے ہیں۔گزشتہ دنوں مودی نے کسان کش اصلاحات کے خلاف سراپا احتجاج کاشتکاروں نے ریلائنس گروپ کی تعمیرات کو آگ لگا کر غم و غصہ کا اظہار کیا۔
$$$123$$$
عالمی میڈیا کے مطابق مودی کسان دشمن قانون نے عالمی و مقامی سکھوں کو یکجان کر دیا ہے اور سکھ کمیونٹی کسان تحریک کے ذریعے اپنا حق کے حصول کے لئے لڑتی ہوئی دکھائی دیتی ہے۔گزشتہ دنوں بیرون ملک آسٹریلیا،لندن سمیت دیگر یورپی ممالک میں بھی مظاہرے ہوئے اور مودی سرکار کو سکھوں کو کھلا دشمن قرار دیا۔متعدد امریکی ریاستوں میں بھی سکھوں کے مظاہروں کا انعقاد کیا گیا تھا۔
$$$123$$$
بی بی سی نے لکھا کہ کسانوں کی اکثریت کا تعلق شمالی ریاستوں پنجاب اور ہریانہ سے ہے اور یہ ملک کی امیر ترین زرعی برادریاں ہیں۔ان کی مہم کو سوشل میڈیا پر بھارت پنجاب اور سمندر پار موجود بھارت کی حمایت حاصل ہوئی ہے۔پنجاب اور ہریانہ کو بھارت میں خوراک کی فراہمی کے لئے نہایت اہم تصور کیا جاتا ہے اور یہاں کے عمر رسیدہ کسانوں پر سخت سردی میں آنسو گیس اور واٹر کینن کے استعمال کی تصاویر تیزی سے وائرل ہو رہی ہیں۔
$$$123$$$
اور ان سے بظاہر انھیں زبردست عوامی ہمدردی حاصل ہو رہی ہے۔گزشتہ دہائیوں میں حصول اراضی قانون کے تحت تاحال 6 کروڑ 10 لاکھ ایکڑ زرعی اراضی سرمایہ داروں اور صنعت کاروں کو منتقل کی گئی تھی جس سے تقریباً 6 کروڑ افراد بے گھر اور بے زمین ہوئے۔ایک شرمناک حقیقت یہ بھی ہے کہ قانون حصول اراضیات کے تحت حاصل کی جانے والی اراضی اور اس سے متاثر ہونے والوں کی تعداد یا اُنھیں دیئے جانے والے معاوضات کے علاوہ یہ زمینیں کس کو دی گئی تھیں اس کا حکومت کے پاس کوئی ریکارڈ نہیں ہے۔
$$$123$$$
اس بات کا اعتراف خود یو پی اے حکومت نے 2012ء میں ایک پارلیمانی کمیٹی کو دیئے گئے جواب میں کیا تھا۔اتفاق سے مذکورہ پارلیمانی کمیٹی کی قیادت بی جے پی رکن پارلیمنٹ سمترا مہاجن کر رہی تھیں جو اس وقت لوک سبھا کی اسپیکر ہیں۔
$$$123$$$
جب نریندر مودی گجرات کے وزیر اعلیٰ تھے ٹاٹا گروپ کے چیئرمین رتن ٹاٹا کو احمد آبادسے بمشکل 100 کلو میٹر دور سانند میں نانو موٹر پلانٹ کے قیام کیلئے صرف 72 گھنٹوں کے دوران اراضی اور برقی کی فراہمی،ٹیکس سے استثنیٰ اور چارلین پر مبنی مشاہراہ کے ساتھ 9000 کروڑ روپے کے قرض کا انتظام کر دیا تھا ۔
$$$123$$$
ادانی گروپ کو بھی وہ 15000 ایکڑ اراضی دے چکے ہیں۔ریلائنس کے امبانی برادران نوی ممبئی میں 35000 ایکڑ اراضی حاصل کرنے کے خواہشمند ہیں۔زرعی اصلاحات کی آڑ میں ہندوستان میں اراضی کے بھوکے صنعت کاروں کو لاکھوں ایکڑ زرعی اراضی کے حصول کی راہ ہموار کی جا رہی ہے جو دیہی علاقوں میں صنعتوں کے قیام اور مقامی افراد کو روزگار کا وعدہ کرتے ہوئے کوڑیوں کے مول لی گئی قیمتی اراضیات پر بینکوں سے اربوں روپے کے قرض حاصل کر رہے ہیں۔
$$$123$$$
تاہم ٹاٹا کے نانو موٹر پلانٹ اور چند دیگر اداروں کے سواء کسی بھی دوسرے SEZ میں بڑی صنعت کا قیام عمل میں نہیں آیا اور نہ ہی مقامی افراد کو روز گار حاصل ہو سکا۔ بعض مقامات پر زمین دینے والوں کے خاندان کے فرد کو سکیورٹی گارڈ یا لیبر کی معمولی ملازمتیں دی گئیں۔
$$$123$$$
ان حالات کے پیش نظر بھارتی کسان مختلف اندیشوں کے شکار ہو گئے ہیں اس کے باوجود وزیراعظم نریندر مودی نے حصول اراضی بل کو اپنے وقار کا مسئلہ بنا لیا ہے۔
$$$123$$$
جس کے نتیجہ میں کانگریس کی قیادت میں اپوزیشن جماعتیں متحد ہو گئی ہیں اور اہول گاندھی بھی جاگ اُٹھے ہیں اور اس مسئلہ پر دہلی میں منعقدہ کسان ریلی کے علاوہ پارلیمنٹ میں بھی بی جے پی حکومت کو سخت تنقید کا نشانہ بنا چکے ہیں۔مرکزی حکومت نے اس قانون کو صرف اپنے اصل مذموم مقاصد کو چھپانے کیلئے ایک طویل اور مثبت نام دیا ہے۔اس قانون سے بڑے ملٹی نیشنل کمپنیوں کو زرعی اراضی پر قبضہ کرنے کی اجازت دی گئی ہے۔
$$$123$$$
کارپوریٹ کمپنیاں کسانوں کے ساتھ قیمت،معیار اور فصلوں سے متعلق پہلے سے معاہدہ کر یں گے،اس سے کسانوں کے منظم استحصال کا ایک اور راستہ کھل جائے گا۔مودی حکومت نے ان کارپوریٹ کمپنیوں کو سپانسرز کا نام دیا ہے جس سے مارکیٹ میں ان کی اجارہ داری قائم ہو گی وہی پیداوار کا معیار طے کریں گے اور اپنی مرضی سے پیداوار کو مسترد کریں گے۔اس کا کاشت کاروں پر تباہ کن اثر پڑے گا۔
$$$123$$$
قانون میں کہا گیا ہے کہ اس طرح کی شکایات تحصیلدار یا نامزد ریونیو افسر کے سامنے درج کی جا سکتی ہیں۔کوئی بھی ازالہ 100 دن کے بعد بے کار ہو گی۔کیونکہ کسان کو اپنے کھیت میں واپس جانا پڑے گا۔چنانچہ بھارتی کسانوں نے طے کر رکھا ہے کہ جب تک نئے زرعی قوانین منسوخ نہیں کئے جاتے اور واپس نہیں لئے جاتے تب تک ان کی جدوجہد جاری رہے گی۔
$$$123$$$
ڈاکٹر سید محمد عظیم شاہ بُخاری
$$$123$$$
زبان دانی میں ایک لفظ ہے بُدھو جو بے وقوف یا سادہ لوح انسان کے لیئے استعمال ہوتا ہے، جیسے لوٹ کے بدھو گھر کو آئے لیکن یہ بھی جان لیں کہ بہت پہلے شاید یہ ایک نام رہا ہے۔ وہ نام جس سے لاہور شہر میں واقع ایک مقبرہ بھی منسوب ہے۔ قیاس ہے کہ یہ کسی نام کا بگڑا ہوا لقب ہے جِسے وقت گزرنے کے ساتھ ساتھ بےوقوفی سے جوڑ دیا گیا ہو۔ ''آوا'' کا لفظ پنجابی اور فارسی میں بھٹی کے لیئے استعمال کیا جاتا ہے جہاں سفال گر مٹی کے برتن اور اینٹیں بنا کر پکاتے ہیں۔
$$$123$$$
بُدھو کا آوا یا مقبرہ لاہور کے علاقے مغلپورہ میں جی ٹی روڈ پر یونیورسٹی آف انجینئرنگ اینڈ ٹیکنالوجی کے دوسری جانب واقع ہے۔ چھوٹے سے احاطے میں واقع یہ ننھا سا مقبرہ گو پہلے بھی بہت نمایاں نہیں تھا لیکن اورنج لائن ٹرین کا ٹریک بننے کے بعد اب اور بھی زیادہ چھپ سا گیا ہے۔
$$$123$$$
''بدھو کا آوہ'' نام جتنا دلچسپ ہے اتنی ہی دلچسپ اور پیچیدہ اس سے منسوب کہانیاں بھی ہیں۔
$$$123$$$
مؤرخ کنہیا لال کے مطابق یہ دورِ جہانگیر کا مقبرہ ہے جہاں نواب نصرت اللہ خان مدفون ہیں۔
$$$123$$$
1641 کے آس پاس بننے والا یہ مقبرہ عموماً بُدھو کا مقبرہ کہلایا جاتا ہے۔ کہا جاتا ہے کہ شاہجہاں کے دور میں ایک کمہار اینٹیں بنانے میں بہت مہارت رکھتا تھا جس کا نام ''بُدھو'' تھا جو جہانگیر کے دور میں اینٹیں بنانے والے کمہار سُدھو کا بیٹا تھا۔
$$$123$$$
دونوں باپ بیٹا اپنے فن میں طاق تھے۔ چونکہ شاہجہاں کو عمارتیں بنوانے کا بہت شوق تھا لہٰذا بدھو اس کام کے لیئے موزوں ترین بندہ ٹھہرا اور شاہجہاں کا پسندیدہ بندہ قرار پایا۔ اُسے اینٹ کا بادشاہ قرار دے دیا گیا اور پورے علاقے میں اس کی دھوم مچ گئی۔
$$$123$$$
محترم تارڑ صاحب لکھتے ہیں کہ جاڑے کے کسی دن عبدالحق نام کا ایک مجذوب (جو حضرت میاں میرؒ کا مرید تھا) سردی سے کانپتا ہوا بدھو کے بھٹے پر پہنچا اور تاپنے کے لیئے آگ طلب کی۔
$$$123$$$
دولت و رتبے کے نشے میں چور بدھو نے مجزوب کو دھتکار دیا اور مجزوب نے غصے میں آ کے اُسے بد دعا دے دی کہ ''جا تیرا بھٹہ بیٹھ جائے'' اور اینٹیں کچی رہ جائیں۔ اس کے بعد بُدھو میاں کے بھٹے میں نہ آگ جلے اور نہ اینٹیں پکیں۔ واقعی میں اسکا بٹھہ بیٹھ گیا۔ پھر بدھو کو عقل آئی اور اس نے مجزوب کو ڈھونڈ کر ان سے معافی مانگی ۔ اس اللہ کے بندے نے معاف کر دیا اور دعا دی جس کی بدولت دوبارہ بدھو کا ڈنکا بجنے لگا۔
$$$123$$$
فقیر عبدالحق کے مرنے پر بدھو نے اس کے لیئے ایک شاندار مقبرہ تعمیر کروایا۔
$$$123$$$
دوسری کہانی جو اس جگہ سے منسوب ہے وہ بالکل مکتلف ہے۔ کہا جاتا ہے کہ 1590 میں جب سکھوں کے ''گرو ارجن دیو'' لاہور میں تھے تو ان کا ایک مرید تھا جس کا نام بھائی بُدھو تھا۔ وہ روزانہ آپ کے دربار میں آتا اور کیرتن بھی سنتا۔ اس کا کاروبار بہت مندا جا رہا تھا۔ گرو ارجن نے اسے کہا کہ ضرورت مندوں میں لنگر تقسیم کرو اس سے تمہارے کاروبار میں برکت آئے گی ۔
$$$123$$$
چنانچہ بدھو نے بڑے پیمانے پر ارداس (سکھ مذہب کی عبادت) اور لنگر کا انتظام کیا جہاں ایک مذہبی لیکن غریب اور سادہ لوح نظر آنے والے سکھ، بھائی لکھو پٹولیا ( جو بھائی کمالیا کے نام سے بھی جانے جاتے ہیں) کو اندر آنے اور لنگر میں شامل ہونے سے روک دیا گیا۔ اس وقت ارداس میں بدھو کے لیئے دعا کی گئی کہ؛
$$$123$$$
''بدھو کی اینٹیں بہترین طریقے سے پکی ہوئی ہوں''
$$$123$$$
ٹھیک اسی وقت بھائی کمالیہ نے رو کر کہا کہ؛
$$$123$$$
''بدھو کی اینٹیں آدھی پکیں''۔
$$$123$$$
اور اس کے بعد بدھو کی اینٹیں آدھی پکی آدھی کچی رہتیں اور اسکا کاروبار بیٹھ گیا۔ وہ بھاگم بھاگ گرو ارجن جی کے پاس گیا اور اپنی بپتا سنائی۔ گرو ارجن نے کہا کہ ایک غریب کے دل سے نکلی بددعا کو میں رد نہیں کر سکتا لیکن تمہیں دعا دیتا ہوں کہ تمہاری آدھی پکی اینٹیں بھی پوری پکی کے بھاؤ بکیں اور پھر ایسا ہی ہوا۔ بدھو کی آدھی پکی اینٹیں بھی ہاتھوں ہاتھ بِک گئیں۔
$$$123$$$
اس کے بعد بدھو میاں نے شکرانے کے طور پہ بھٹی کی جگہ ایک گُردوارہ تعمیر کروایا۔ گردوارے کا تو اب نام و نشان نہیں ملتا لیکن یہ مقبرہ اب بھی موجود ہے۔ سکھوں کے مطابق اس جگہ بھائی بدھو اور ان کی بیوی کی سمادھی موجود ہے۔ 
$$$123$$$
لیکن تاریخ کچھ اور ہی بتاتی ہے۔ تاریخی اعتبار سے یہ مقبرہ خان دوراں بہادر نُصرت جنگ کی بیوی کا ہے جومغلیہ دربار میں اہم امراء میں شمار ہوتا تھا۔
$$$123$$$
 کہتے ہیں کہ 1643 میں اپنی وفات کے بعد وہ بھی اپنی بیوی کے نزدیک اسی مقبرے میں مدفون ہوئے۔ 
$$$123$$$
دیگر مغلیہ عمارتوں کی طرح یہ مقبرہ بھی ایک وسیع باغ میں بنایا گیا تھا جس کا اب نام و نشان بھی باقی نہیں۔
$$$123$$$
سِکھ دور میں اس مقبرے کو رنجیت سنگھ کے فرانسیسی جنرل ''ایویٹیبل'' نے اپنی گرمیوں کی رہائش گاہ کے طور پر استعمال کیا۔
$$$123$$$
اس نے مقبرے کے نزدیک ایک بنگلہ بھی تعمیر کیا تھا۔
$$$123$$$
قیام پاکستان کے بعد یہ علاقہ پاکستان ریلوے کی تحویل میں دے دیا۔ ریلوے حکام نے ریلوے ورکشاپ اور سٹور بنانے کے لیئے بدھو کے آوے یعنی بھٹی کی جگہ کو برابر کر دیا اور نشانی کے طور پر یہاں ایک چھوٹا سا ستون بنا کہ اس پہ تختی لگا دی جو اب خستہ حال ہے۔ کچھ لوگوں کے مطابق یہی وہ جگہ ہے جہاں بدھو کا آوا موجود تھا۔
$$$123$$$
یہ ستون آج بھی بدھو کے آوے کے پاس ہے جس پر درج ذیل الفاظ پڑھے جا سکتے ہیں؛
$$$123$$$
The site of Buddhu Ka Awa or General Avitable
$$$123$$$
یہ جگہ بھی دیگر کچھ جگہوں کی طرح متنازعہ ہے۔ کچھ کے مطابق یہ مقبرہ بدھو کا آوا ہے جبکہ کچھ کہتے ہیں ستون کی جگہ اصل میں بدھو کا آوا ہے۔
$$$123$$$
اس چھوٹے سے مقبرے کے بنیادی ڈھانچے کو پانچ فٹ کے ایک چوکور چبوترے پر بنایا گیا ہے جس کے عین وسط میں جائے مدفن ہے اور اس مرکزی کمرے کے چہار جانب دروازے موجود ہیں۔
$$$123$$$
ان دروازوں کے دونوں اطراف میں ایک ایک محراب بنائی گئی ہے جبکہ ایک محراب دروازے کے اوپر بھی ہے۔ مقبرے کا مرکزی داخلی دروازہ شمالی سمت میں ہے۔
$$$123$$$
اس کمرے کے اوپر ایک ہشت پہلو (آٹھ کونوں والا) والی بنیاد موجود ہے جس کے چاروں طرف ایک محرابی کھڑکی بنائی گئی ہے۔ اسی ہشت پہلو بنیاد پر روغنی اینٹوں کا ایک بلند گنبد بنایا گیا ہے جس کا قطر لگ بھگ 32 فٹ ہے۔
$$$123$$$
بلاشبہ وسط ایشیائی طرزِ تعمیر کا حامل یہ گنبد مقبرے کی شان میں مزید اضافہ کر رہا ہے۔
$$$123$$$
اس مقبرے پر نیلی اور پیلی رنگ کی خوبصورت روغنی اینٹوں کا کام کیا گیا تھا جو اب بھی کہیں کہیں دیکھا جا سکاتا ہے۔ نیلے پیلے اور ہرے پھول اور پتے اب بھی کہیں کہیں اپنی بہار دکھا رہے ہیں۔
$$$123$$$
اندرونی حصے کی بات کریں تو نِچلے حصے کی دیواروں کو روغن کر کہ برابر کر دیا گیا ہے اور وہاں کوئی نقش و نگار باقی نہیں۔
$$$123$$$
دیواروں سے اوپر ہشت پہلو کی اندرونی محرابوں اور گنبد کا کام ابھی بھی دیکھا جا سکتا ہے جہاں جیومیٹری کے اصولوں کے مطابق مُقرنص کے مختلف دیدہ زیب ڈیزائن بنائے گئے ہیں ایسے جیسے انسانی جسم کے خُلیے جُڑ کے کھڑے ہوں ۔ گنبد کے عین وسط میں سورج مُکھی کا ایک پھول بنایا گیا ہے جس سے مختلف زاویے نکل رہے ہیں ۔
$$$123$$$
محکمہ آثارِ قدیمہ نے اس مقبرے کو ''محفوظ تاریخی ورثہ'' قرار دیکر 2014 میں بہترین طریقے سے مرمت کے بعد عوام کے لیئے کھول دیا ہے۔
$$$123$$$
محکمہ آثارِ قدیمہ اور پارکس اینڈ ہارٹیکلچر اتھارٹی نے اس کی شکل ہی بدل کہ رکھ دی ہے جس کے لیئے یقیناً یہ محکمے لائقِ تحسین ہیں۔ ان کی محنت آپ مقبرے کی پہلے اور بعد کی تصاویرکا موازنہ کر کے بھی دیکھ سکتے ہیں۔ یہاں آپ کو پی ایچ اے کے مالی اکثر باغ میں کام کرتے بھی دکھائی دے جاتے ہیں۔ ننھا سا یہ مقبرہ آپ کے دورے کے انتطار میں ہے۔
$$$123$$$
گزشتہ دنوں وزیر اعلیٰ سندھ سید مراد علی شاہ نے اپنے ایک بیان میں کہا تھا کہ ”استعفے تو ہماری جیب میں موجود ہیں،جب قیادت طلب کرے گی اسے پیش کر دیں گے“یعنی پاکستان پیپلز پارٹی کی قیادت نے ہلکا سا ایک ”سیاسی اشارہ“ کیا تو استعفے سید مراد علی شاہ کی جیب سے نکل کر آناً فاناً ہی بلاول بھٹو زرداری کی جیب میں پہنچ جائیں گے مگر سوچنے کی بات تو یہ ہے کہ اگر اپوزیشن جماعتوں کے اراکین اسمبلی کے استعفے فقط ایک دوسرے کی جیبوں میں ہی رلتے رہیں گے اور قومی و صوبائی اسمبلیوں کے اسپیکرز کی میز تک نہیں پہنچ سکیں گے تو آخر ایسے ”ہومیو پیتھک استعفوں“ کا وزیراعظم پاکستان جناب عمران خان کی حکومت کو کیا خاک نقصان ہو گا؟جبکہ خود اپوزیشن رہنماؤں کو اپنی اپنی جیبوں میں استعفے رکھ کر اِدھر اُدھر گھومنے سے کتنے ”سیاسی نفلوں“ کا فائدہ حاصل ہو گا؟کاش!اس بابت بھی اپوزیشن الیون کے قائدین تھوڑا سا تفکر کرنے کی زحمت گوارا کر لیتے تو اپوزیشن کے سیاسی مستقبل کیلئے کیا ہی اچھا ہوتا بہرحال اپوزیشن الیون کے منافقانہ قسم کے سیاسی رویہ سے صاف معلوم ہو رہا ہے کہ اپوزیشن اراکین اسمبلی کے استعفے کبھی بھی اسپیکر کی میز تک کا خطرناک ”سیاسی سفر“ طے نہیں کر سکیں گے اور اگر بہت زور مارا بھی تو بس!یہ استعفے پاکستان ڈیمو کریٹک موومنٹ یعنی پی ڈی ایم کے سربراہ مولانا فضل الرحمن کی جیب تک پہنچ کر اپنے طویل”سیاسی سفر“ کا اختتام کر دیں گے کیونکہ ایک بات سے تو ساری دنیا بخوبی واقف ہے کہ مولانا فضل الرحمن کی جیب میں اگر کچھ ایک بار داخل ہو جائے اور پھر اُس شے کا باہر نکل پانا کم وبیش ناممکن ہی ہوتا ہے اس لئے غالب امکان یہ ہی ہے کہ استعفوں کی تحریک سے اپوزیشن الیون کے اتحاد پی ڈی ایم کا شیرازہ تو ضرور بکھر کر ریزہ ریزہ ہو سکتا ہے۔
$$$123$$$
”ہومیو پیتھک استعفوں“ سے کسی بھی صورت وزیراعظم پاکستان عمران خان کو مسند اقتدار سے اتارا نہیں جا سکتا بلکہ پاکستان پیپلز پارٹی کے رہنما اعتزاز احسن کی قانونی موشگافی کے مطابق”اپوزیشن اگر اپنے استعفے اسمبلی کے اسپیکر کو پیش کرنے کی”سیاسی غلطی“ کرتی ہے تو وزیراعظم پاکستان عمران خان کا اقتدار ناقابل بیان حد تک مضبوط اور مامون ہو جائے گا“ذرائع بتاتے ہیں اعتزاز احسن کے اس قانونی نکتے نے اپوزیشن الیون خاص طور پر پاکستان پیپلز پارٹی کے اراکین قومی و صوبائی اسمبلی کو سخت سیاسی تشویش میں مبتلا کر دیا ہے۔
$$$123$$$
پیپلز پارٹی کی صفوں میں پیدا ہونے والی تشویشناک صورت حال کا پہلا ثبوت بلاول بھٹو زرداری کے ترجمان مصطفی کھوکھر کے استعفے کی صورت میں سامنے بھی آچکا ہے دراصل مصطفی کھوکھر کا استعفیٰ پاکستان پیپلز پارٹی کے اندر چلنے والی سیاسی آندھی کا پہلا جھکڑ ہے جس کا اولین مقصد پیپلز پارٹی کی اعلیٰ قیادت کو یہ باور کروانا ہے کہ”مولانا فضل الرحمن کے مجنونہ جوش انتقام اور میاں محمد نواز شریف کے سینے میں لگی ہوئی سیاسی حسد کی آگ کو ٹھنڈا کرنے کے لئے پیپلز پارٹی کے اراکین اسمبلی کو”سیاسی خود کشی“ کرنے پر مجبور نہ کیا جائے اور اگر کسی سیاسی مصلحت کے تحت استعفے لینا ناگزیر ہو بھی جائے تو پیپلز پارٹی کے اراکین قومی و صوبائی اسمبلی اپنے اپنے استعفے خوشی خوشی بلاول بھٹو زرداری کی جیب میں خاموشی سے رکھ تو دیں گے لیکن اس یقین دہانی کے بعد کہ ان کے دیئے گئے استعفے بعد ازاں بلاول بھٹو زرداری کی جیب سے نکل کر اسمبلی کے اسپیکر کی میز تک نہیں پہنچیں گے“جہاں تک پاکستان مسلم لیگ ن کے اراکین اسمبلی کے استعفوں کا سوال ہے تو لاہور کے جلسہ کا عبرت ناک انجام دیکھ کر اظہر من الشمس ہے کہ مسلم لیگیوں کے استعفے اسمبلی کے اسپیکر تک پہنچنا تو بہت دور کی بات رہی اب تو یہ استعفے مریم نواز تک بھی نہیں پہنچ سکیں گے۔
$$$123$$$
لاہورکے حالیہ جلسے کی ناکامی نے عیاں کر دیا ہے کہ مسلم لیگی ماضی کی طرح اس بار بھی نام نہاد نظریہ یا انقلاب کا ساتھ دینے کے بجائے” سیاسی مفادات“ کی جانب جانا زیادہ پسند فرمائیں گے اور جیسا کے سب جانتے ہیں”سیاسی مفادات“حاصل کرنے کا امکان صرف شہباز شریف اور حمزہ شریف کی سیاسی حکمت عملی کا ساتھ دینے میں ہی ہے جبکہ مریم نواز کی سیاسی شاہراہ تو کوٹ لکھپت جیل تک پہنچ کر اختتام پذیر ہو جاتی ہے لہٰذا مسلم لیگی متوالے مریم نواز کے ہمراہ جیل کی سوکھی روٹی کھانے کے بجائے شہباز شریف کے سیاسی دسترخوان سے قیمے والے نان کی دعوت اڑانا ہی پسند فرمائیں گے حالانکہ ابھی تک واضح نہیں ہے کہ شہباز شریف نیب کے چنگل سے اپنے آپ کو کس طرح سے چھڑا پائیں گے مگر اس کے باوجود بھی مسلم لیگیوں کو موہوم سی امید ہے کہ اگر مستقبل بعید میں شریف خاندان میں سے کسی فرد کے سر پر دوبارہ اقتدار کا ہما بیٹھ سکتا ہے تو وہ شہباز شریف یا حمزہ شریف تو ضرور ہو سکتے ہیں لیکن مریم نواز ہر گز نہیں ہوں گی۔
$$$123$$$
پاکستان پیپلز پارٹی اور مسلم لیگ ن کے اراکین اسمبلی کی کثیر تعداد کا استعفوں کی تحریک سے سیاسی لاتعلقی اختیار کر لینے کے بعد پیچھے اب مولانا فضل الرحمن،محمود خان اچکزئی اور انس نورانی جیسے سیاسی سورما ہی باقی بچتے ہیں جو جب چاہیں اس وقت ہی اپنے اپنے استعفے منظوری کے لئے عمران خان کے سامنے پیش کر سکتے ہیں مگر مصیبت یہ ہے کہ یہ سب کے سب اراکین پارلیمنٹ نہیں ہیں کیونکہ گزشتہ انتخابات میں انہیں اپنے اپنے حلقے میں تحریک انصاف کے امیدواروں کے ہاتھوں شکست کا بھیانک چہرہ دیکھنا پڑ گیا تھا لہٰذا اب ان سب کے پاس استعفے دینے کی اپنی سیاسی ضد کو پورا کرنے کا ایک ہی راستہ باقی بچتا ہے کہ مولانا فضل الرحمن پی ڈی ایم کی صدارت سے جبکہ محمود خان اچکزئی اور انس نورانی پی ڈی ایم کی رکنیت سے مستعفی ہونے کا اعلان کرکے استعفے دینے کی اپنی ”سیاسی منت“ کو پورا کر لیں ویسے بھی رانا ثناء اللہ تو فرما ہی چکے ہیں کہ ” آر یا پار کا مطلب ہمارے نزدیک لاہور میں جلسہ کرنا تھا”اگر آر پار کے معنی”پھسپھسا جلسہ“ ہو سکتا ہے تو پھر استعفے سے مراد”ہومیو پیتھک استعفے“ کیوں نہیں لئے جا سکتے یعنی اپوزیشن رہنماؤں کے ایسے استعفے جن سے پی ڈی ایم کا سانپ بھی مر جائے اور اپوزیشن رکن اسمبلی کی ”سیاسی لاٹھی“ بھی نہ ٹوٹے۔
$$$123$$$
پاکستان کو غیر مستحکم کروانے میں عالمی دجالی صہیونی قوتیں کس طرح پاکستان کے پرانے دوست ملکوں کو استعمال کر رہی ہیں؟اس کا ثبوت بھارتی آرمی چیف کا حالیہ دورہ متحدہ عرب امارات و سعودی عرب ہے جسے بھارت نے ایک تاریخی دورہ قرار دیا ہے۔جنرل نروانے بھارت کے پہلے ایسے فوجی سربراہ ہیں جو تاریخ میں پہلی بار خلیجی ریاستوں کے دورے پر گئے۔
$$$123$$$
دراصل بھارت خطے میں اسرائیل کے ایماپر”بڑے کردار“ کے لئے پر تول رہا ہے اور اسرائیل کے توسط سے ہی اسے متحدہ عرب امارات میں پاکستان کے خلاف زمین ہموار کرنے کا ٹاسک دیا گیا ہے۔بہرکیف اس میں بھی کوئی دورائے نہیں کہ پاکستان کے سعودی عرب سے تعلقات میں پہلی جیسی گرمجوشی نہیں رہی۔دوسری جانب مشرق وسطیٰ میں یکے بعد دیگر تبدیلیوں،سعودیہ ایران کشیدگی،ایرانی سائنسدان کا قتل،امریکہ میں نئی حکومتی انتظامیہ کے تناظر میں بھارتی آرمی چیف جنرل منوج نروانے کے دورہ متحدہ عرب امارات و سعودی عرب یقینا تشویشناک ہے۔
$$$123$$$
بھارتی آرمی جنرل نروانے کی عرب ممالک کی اعلیٰ فوجی قیادت سے ملاقاتیں اور ان سے دفاعی تعاون بڑھانے پر بات چیت بھی کسی دھچکے سے کم نہیں۔
$$$123$$$
چنانچہ بھارتی آرمی چیف کے دورہ خلیج کے اصل محرکات کو سمجھنے کے لئے پاکستان کے حوالے سے تیزی سے بدلتی ہوئی اسٹریٹجک صورتحال کو بغور دیکھنا ہو گا۔سعودی عرب اور یو اے ای کے پاکستان کے ساتھ تعلقات میں سرد مہری اور غلط فہمیوں نے اُس وقت جنم لیا جب گزشتہ سال ترکی کے صدر طیب اردوان،ملائیشیا کے وزیراعظم مہاتیر محمد اور وزیراعظم عمران خان کے درمیان کوالا لمپور میں اسلامی ممالک کے سربراہان کا اجلاس بلانے پر اتفاق ہوا جس پر سعودی عرب کا سخت رد عمل سامنے آیا۔
$$$123$$$
اسی طرح پورے اے ای نے او آئی سی وزرائے خارجہ اجلاس میں پہلی بار بھارتی وزیر خارجہ کو مدعو کیا جس کے رد عمل میں پاکستان نے او آئی سی اجلاس کا بائیکاٹ کیا۔یمن کی جنگ میں سعودی عرب کی حمایت نہ کرنے پر پاک سعودی لازوال دوستی میں دراڑیں پڑنا شروع ہوئیں،بعد ازاں وزیر خارجہ شاہ محمود قریشی نے جب او آئی سی میں مسئلہ کشمیر کو اجاگر نہ کرنے پر سعودیہ کو تنقید کا نشانہ بنایا تو دونوں کے مابین تلخیاں بڑھ گئیں۔
$$$123$$$
حالانکہ پاکستان اور سلطنت سعودی عرب کے مابین دیرینہ تعلقات کی تاریخ کئی دہائیوں پر قائم ہے۔بلاشبہ مسلم اُمہ ایک جسم ایک جاں کی مانند ہے۔ہمارے نبی حضرت محمد صلی اللہ علیہ وآلہ وسلم نے مسلمانوں کو اتحاد و اتفاق اور باہمی تعاون کی تعلیم دی اور فرمایا:۔
$$$123$$$
”مومن کے لئے مومن کی مثال ایک عمارت کی سی ہے جس کے مختلف حصے ایک دوسرے کو مضبوط کرتے ہیں۔
$$$123$$$
مذکورہ حدیث پاک صلی اللہ علیہ وسلم کی روشنی میں دنیا بھر کے مسلمانوں کے دل ایک دوسرے کے ساتھ جڑے ہوئے ہیں بلکہ ایک ساتھ دھڑکتے ہیں۔اسی بھائی چارے،ہم آہنگی اور دوستی کے تناظر میں وطن عزیز اور مملکت سعودیہ سے مضبوط و گہرے مراسم کا اندازہ اس بات سے بخوبی لگایا جا سکتا ہے کہ تیل کی دولت سے مالا مال ریاست نے پُر آشوب حالات میں بھی پاکستان کا ساتھ نہیں چھوڑا جبکہ مشکلات پر قابو پانے کے لئے بے مثل تعاون فراہم کیا۔
$$$123$$$
بحیثیت مسلمان مکہ مکرمہ اور مدینہ منورہ کی وجہ سے سعودی عرب سے ہمارا عقیدت و احترام کا رشتہ ہے۔پاکستان نے ہمیشہ سعودی عرب کی سلامتی حرمین شریفین کی حرمت و تقدس کی اپنی سلامتی و دفاع سے بڑھ کر عزیز جانا ہے۔ سعودی عرب نے بھی پاکستان کی مدد خواہ وہ تیل کی صورت میں یا اربوں ڈالرز روپوں کی شکل میں ہو کبھی بخل سے کام نہیں لیا۔پاکستانی سکیورٹی فورسز مقامات مقدسہ کے علاوہ شاہی خاندان کی حفاظت پر بھی مامور ہیں،ملٹری الائنس کی سربراہی پاک فوج کے سابق جنرل راحیل شریف کے ہاتھ میں ہے اور اب عنقریب معاہدے کی مدت ختم ہو رہی ہے۔
$$$123$$$
سوچنے کی بات یہ ہے کہ جنرل راحیل شریف کے بعد ملٹری الائنس کی سربراہی کس کو سونپی جائے گی۔؟اس میں کوئی دورائے نہیں کہ بھارتی آرمی چیف خلیج یاترا اور سعودی عرب کے دورے کے بعد نئے معاشی معاہدوں کے ساتھ ساتھ عسکری و دفاعی شعبوں میں بھی تعاون بڑھے گا۔
$$$123$$$
سعودی فوجیوں کو تربیت کے لئے بھارت بھیجا جائے گا اور بھارتی فوجی بھی سعودیہ جائیں گے یہ بھی خارج از امکان نہیں کہ مستقبل میں دونوں ملکوں کے مابین مشترکہ فوجی مشقوں کا آغاز بھی جلد ہو گا۔
$$$123$$$
درحقیقت دونوں دیرینہ و تاریخی دوست مسلم ممالک کے مابین تناؤ کا فائدہ بھارت نے اٹھایا۔دوسری جانب عرب امارات میں بھارتی وزیراعظم نریندر مودی کو اعلیٰ سول ایوارڈ سے نوازا گیا،ابو ظہبی کی اسلامی سرزمین پر تعمیر پہلے بت کدے کی چابی کشمیری و بھارتی مسلمانوں کے قاتل نریندر مودی کو سونپی گئی۔عرب حکمرانوں کی بے اعتنائی اور بے وفائی پر دل خون کے آنسو روتا ہے کس طرح ہزاروں مسلمانوں کے قاتل اعظم نریندر مودی پر نوازشیں کی گئیں اور ادھر کشمیر میں وہ کشمیری مسلمانوں کو ذبح کر رہا ہے۔
$$$123$$$
کیا یہ ہے مسلم امہ جس کے بارے میں ہمارے نبی صلی اللہ علیہ وآلہ وسلم نے فرمایا تھا کہ مسلمان ایک جسم کی مانند ہیں اگر جسم کے کسی ایک حصے میں تکلیف ہوتی ہے تو سارا جسم درد میں مبتلا ہو جاتا ہے۔یمن کے معاملے پر سعودی عرب،ایران تناؤ،خلیجی ممالک کے ساتھ کشیدگی نے بھی ہندوستان کو عرب امارات کی سرزمین پر پاؤں جمانے کے سنہری مواقع فراہم کئے۔
$$$123$$$
چونکہ یمن کی جنگ میں ایک فریق ایران ہے۔حوثی قبائل کی حمایت سعودی عرب سے وجہ تنازعہ بنی جبکہ یمن کی جنگ نے خلیجی ممالک کو عدم تحفظ کے احساس سے دو چار کر دیا تو انہی حالات کی نزاکت کو بھانپ کر بھارت نے روایتی مکاری و عیاری کا مظاہرہ کرتے ہوئے عرب ملکوں تک رسائی حاصل کر لی۔سابق امریکی صدر ٹرمپ نے عربوں کے اس بدلتے ہوئے رجحان کو الیکشن کارڈ کے طور پر استعمال کیا۔
$$$123$$$
عرب اسرائیل امن ڈیل بھی اسی مذموم منصوبے کا ایک حصہ ہے۔ادھر چین اور ایران کے مابین طویل مدتی معاہدہ اور چاہ بہار بندرگاہ کی تعمیر و ترقی کا بھارتی ٹھیکے کی منسوخی نے ہندوستان کے اوسان خطا کر دیئے۔خطے میں چینی اثر و رسوخ سے خائف بھارت نے ایران کو نیچا دکھانے کے لئے عرب امارات کے ملکوں کے تیل پر نظریں جما لیں۔پاکستان ، ترکی،ایران اور ملائیشیا کا ایک علیحدہ بلاک بنانے کے حوالے سے بھارتی میڈیا کا پروپیگنڈا نے بھی جلتی پر تیل کا کام کیا۔یہی وجہ ہے کہ مقبوضہ کشمیر کی خصوصی حیثیت کے خاتمے سے ہڑپ کرنے،کرفیو کا نفاذ اور دہلی میں مسلم نسل کشی پر عرب ملکوں نے خاموشی اختیار کئے رکھی۔
$$$123$$$
داستاں تک نہ ہو گی ہماری داستانوں میں
$$$123$$$
یورپی گروپ ای یو ڈی انفولیب نے حالیہ جاری کردہ ”انڈین کرونیکلز“ نامی رپورٹ میں بھارت کا بدنما چہرہ دنیا کے سامنے بے نقاب کر دیا ہے۔یورپی تنظیم کی تحقیق کے مطابق بھارتی نیٹ ورک 15 سال تک یورپی یونین اور اقوام متحدہ پر اثر انداز ہوتا رہا،جعلی خبروں،جعلی این جی اوز کے نیٹ ورک کو دہلی سے سری واستوا گروپ کنٹرول کرتا رہا۔سری واستوا گروپ کا ہدف عالمی سطح پر پاکستان کو تنہا کرنا تھا،بھارتی نیٹ ورک 750 جعلی مقامی میڈیا اور 10 مشکوک و پراسرار این جی اوز چلاتا رہا،بھارتی نیٹ ورک پاکستان مخالف مقاصد کے لئے مردہ این جی اوز کو یو این میں استعمال کرتا رہا۔
$$$123$$$
بھارتی نیٹ ورک نے یورپی یونین کا روپ بھی دھارا،جھوٹا و غلط مواد بڑھا چڑھا کر عالمی میڈیا تک پہنچایا جاتا رہا۔
$$$123$$$
رپورٹ میں بتایا گیا کہ انڈین نیٹ ورک نے یورپی پارلیمنٹ کے سابق صدر مارٹم شلز بارے بھی جھوٹ گھڑا،عالمی انسانی حقوق لوئیز سوہن کو بھی دوبارہ زندہ کرکے پیش کر دیا تھا،بھارتی نیٹ ورک نے لوئیز کی 2007ء میں یو این انسانی حقوق کونسل میں شرکت ظاہر کی جبکہ لوئیز سوہن کا 2006ء میں انتقال ہو گیا تھا۔
$$$123$$$
یہ بھی بتایا گیا کہ نیٹ ورک نے لوئیز کو 2011ء میں واشنگٹن میں ایک تقریب میں شریک ظاہر کیا،بھارتی نیٹ ورک نے کئی جعلی این جی اوز،تھنک ٹینکس بھی قائم کیے،ای یو ڈی انفولیب رپورٹ کے مطاق بھارتی نیٹ ورک یورپی پارلیمنٹ اور یو این کے سائیڈ ایونٹس منعقد کراتا ،جبکہ 550 جعلی این جی اوز،میڈیا اور یورپی پارلیمنٹ کے غیر رسمی گروپ قائم کیے گئے تھے۔
$$$123$$$
گزشتہ برس نومبر میں اس ادارے نے بھارتی ڈس انفارمیشن نیٹ ورکس پر پہلی تحقیقی رپورٹ جاری کی تھی جس میں بتایا گیا تھا کہ بھارت کی جانب سے 65 سے زائد ممالک میں 265 سے زائد مقامی ویب سائٹس چلائی جا رہی ہیں جن کے ذریعے بھارت پاکستان کے خلاف منفی پروپیگنڈا کرتا ہے۔رواں برس کی رپورٹ اسی تحقیق کا دوسرا حصہ ہے۔تحقیقاتی ادارے کے مطابق گزشتہ برس کی تحقیقات کے دوران یہ فیصلہ کیا گیا تھا کہ بعض ویب سائٹس‘ ڈومین نیمز اور ای میلز‘جن پر مزید تحقیق کی ضرورت تھی‘انہیں چھوڑ دیا جائے‘رواں برس کی رپورٹ میں اس تحقیق کو آگے بڑھایا گیا ہے جو پہلی تحقیق کو مزید تقویت دیتی ہیں۔
$$$123$$$
انڈیا ٹوڈے کی رپورٹ کے مطابق بھارت نے ’یورپی تنظیم ای یو ڈی انفولیب‘کی حالیہ رپورٹ کو مسترد کر دیا اور پاکستان پر غلط معلومات پھیلانے کا الزام عائد کیا۔بھارتی وزارت خارجہ کے ترجمان انوراگ سری واستوا نے کہا کہ”بطور ذمہ دار جمہوری ملک ہونے کے ناطے ’غلط معلومات پھیلانے کی مہم کا حصہ نہیں بنتا‘۔ان کا کہنا تھا کہ ’اگر آپ غلط معلومات کو دیکھنا چاہتے ہیں تو اس کی سب سے بہترین مثال ہے ہمارا پڑوسی ملک ہے جو فرضی ڈوزیئرز پھیلاتا اور مسلسل جعلی خبروں کا پرچار کرتا ہے۔
$$$123$$$
بھارت کا منہ توڑ جواب دیتے ہوئے پاکستانی دفتر خارجہ کے ترجمان زاہد حفیظ چوہدری نے کہا کہ ”آزاد اور غیر جانبدار یورپی تحقیقاتی گروپ کی رپورٹ نے 116 ملکوں میں پھیلے 750 سے زائد جعلی میڈیا اداروں اور 550 سے زیادہ جعلی ویب سائٹس کے جال،مردہ لوگوں کے دوبارہ زندہ ہونے،ای یو اداروں کے نام کے جعلی استعمال کو بے نقاب کیا،بھارتی نیٹ ورک نے یو این انسانی حقوق کونسل سے وابستہ 10 این جی اوز کو 2005ء سے پاکستان کے خلاف استعمال کیا۔
$$$123$$$
انہوں نے کہا کہ بھارتی وزارت سے خارجہ کے تمام بلند و بانگ دعوے کھوکھلے ہیں حالیہ پیشرفت اور عالمی طور پر بے نقاب ہونے سے ظاہر ہوتا ہے کہ بھارت کبھی بھی ایک ذمہ دار اور جمہوری ملک نہیں رہا۔ان کا مزید کہنا تھا کہ پاکستان پہلے ہی ملک میں بھارتی دہشت گردی کے منصوبوں،سہولت کاری اور مالی معاونت کے ناقابل تردید شواہد دے چکا ہے۔ای یو ڈی انفولیب کی رپورٹ سے بھارت کے پاکستان کے خلاف جنون میں مبتلا ہونے اور داغدار مہم چلانے کے ہمارے موقف کو مزید تقویت ملتی ہے۔
$$$123$$$
انہوں نے اقوام متحدہ کی انسانی حقوق کی مشینری بالخصوص انسانی حقوق کونسل (ایچ آر سی)پر زور دیا کہ وہ اس سارے معاملے کا فوری نوٹس لے کہ کس طرح ایچ آر سی جیسے باوقار پلیٹ فارم کا رکن ملک دوسرے ملک کے خلاف کیسے غلط استعمال ہوا۔
$$$123$$$
تاہم مذکورہ یورپی تنظیم آزاد اور غیر جانبدار ہے پاکستان سے اس کا کوئی تعلق واسطہ نہیں اگر بھارت کے موقف میں ذرا سی بھی صداقت ہوتی تو وہ اس یورپی تنظیم کو عالمی عدالت انصاف میں لے جاتا۔
$$$123$$$
اس کی طرف سے رپورٹ کو مسترد کر دینا اسے بے قصور ثابت نہیں کر سکتا۔ای یو ڈی انفولیب کے ایگزیکٹیو ڈائریکٹر ایلیگزانڈر الافیلیپ کے مطابق ہم نے اس نوعیت کا اتنا بڑا نیٹ ورک اس سے قبل کبھی نہیں دیکھا۔ان کا مزید کہنا تھا کہ گزشتہ سال اس نیٹ ورک کے بارے میں تحقیق سامنے لانے کے باوجود اس نے اپنے کام کو جاری رکھا ہے جس سے ظاہر ہوتا ہے کہ یہ کتنا مضبوط اور با اثر نیٹ ورک ہے۔
$$$123$$$
گزشتہ سال مارچ میں ہونے والے ایک سیشن کے دوران یو این سے تسلیم شدہ اور سری واستوا گروپ سے منسلک ایک این جی اوز گروپ نے اپنے مقررہ وقت پر تقریر کرنے کے لئے یوانا بارا کووا نامی تجزیہ کار کو جگہ دی جن کا تعلق یورپین فاؤنڈیشن فارساؤتھ ایشیا سے تھا جو کہ اقوام متحدہ سے منظور شدہ نہیں ہے۔اپنی تقریر میں پاکستان کو شدید تنقید بنانے والی یوانا بارا کووا سے جب بی بی سی نے اس بابت سوال کیا تو ان کا کہنا تھا کہ وہ تنظیمی امور سے لاعلم ہیں اور بعد میں نمبر بلاک کر دیا ۔
$$$123$$$
واضح رہے کہ 2015ء میں حکومت پاکستان کی شکایت پر اقوام متحدہ نے افریقہ سے تعلق رکھنے والی ایسی دو این جی اوز کی منظور شدہ حیثیت ختم کر دی تھی اس پورے نیٹ ورک کو چلانے میں اہم ترین کردار انکت سری واستوا اپنے گروپ کے 1991ء سے قائم اخبار نیو دہلی ٹائمز کے مدیر ہیں اور اس کے علاوہ ان کے ذاتی ای میل ایڈریس اور ان کی کمپنی کے ای میل سے چار سو سے زیادہ ویب سائٹس کے نام رجسٹر کیے گئے ہیں۔
$$$123$$$
نئی دہلی کے ایک پرتعیش علاقے میں اس گروپ کا دفتر قائم ہے۔ان کی ایک اور شاخ ”اگلایا“ کی ویب سائٹ اس سال فروری سے غیر فعال ہے لیکن چند برس پہلے تک یہ کمپنی دنیا بھر میں اپنی ہیکنگ اور جاسوسی کرنے والے آلات اور ٹیکنالوجی اور انفارمیشن وار فئیر سروسکی بھرپور تشہیر کر رہی تھی۔”اگلایا“نے اپنے اشتہار میں دعویٰ کیا تھا کہ ان کے پاس ملکوں کو نقصان پہنچانے کی صلاحیت ہے اور تین سال قبل امریکی جریدے فوربز کو دیے گئے انٹرویو میں سری واستوا نے دعویٰ کیا تھا کہ وہ صرف بھارتی خفیہ اداروں کو اپنی خدمات اور مصنوعات فراہم کرتے ہیں۔
$$$123$$$
سری واستوا گروپ سے منسلک تیسرا اہم نام ڈاکٹر پرامیلا سری واستوا کا ہے جو کہ گروپ کے بانی ڈاکٹر گووند نارائن کی اہلیہ،انکت سری واستوا کی والدہ اور گروپ کی چیئر پرسن ہیں۔ای یو ڈی انفولیب کی رپوٹ میں ان کا ذکر 2009ء کے ایک واقعے کی صورت میں آتا ہے جب جنیوا میں ہونے والی ایک تقریب میں انڈین ڈاکٹر ہرشند کور نے الزام لگایا کہ انھیں وہاں پر ڈاکٹر پی سری واستوا نے ڈرایا اور دھمکایا اور کہا کہ وہ بھارتی حکومت کی بہت سینئر عہدے دار ہیں۔
$$$123$$$
تحقیق میں یہ بھی پتہ چلتا ہے کہ جنیوا میں سری واستوا گروپ سے منسلک اداروں کی حکمت عملی یہ رہی کہ یو این ایچ سی آر کے دفتر کے باہر مظاہرے کئے جائیں،پریس کانفرنسوں کا انعقاد اور مختلف تقریبات میں شرکت کرکے اپنے بیانیے کو پیش کرتا رہا۔برسلز میں یورپی پارلیمان میں اس گروپ سے وابستہ اداروں کی کوشش ہوتی تھی کہ ممبر پارلیمان کی قربت حاصل کی جائے اور ان کے ذریعے پاکستان کے خلاف پارلیمنٹ میں آوازیں بلند کی جائیں،جعلی میڈیا اداروں میں مضامین لکھوائے جائیں اور اسی بیانیے کے فروغ کے لئے بین الاقوامی دورے کرائے جائیں۔
$$$123$$$
اس سے پہلے کینیڈا کے نشریاتی ادارے گلوبل ٹیلی ویژن نیٹ ورک کا انکشاف بھی منظر عام پر آچکا ہے کہ بھارت،کینیڈا میں اپنے مفادات کی حمایت کے لئے وہاں کے سیاست دانوں کو خفیہ طور پر رقم اور جعلی خبروں کے ذریعے متاثر کرنے کی کوشش کرتا ہے۔
$$$123$$$
کینیڈین انٹیلی جنس ایجنسیوں نے ”را“ کے مکروہ کردار سے متعلق رپورٹ وفاقی عدالت میں پیش کر دی تھی۔
$$$123$$$
گلوبل نیوز کو موصول انتہائی حساس حکومت دستاویز پر مبنی انکشاف کیا گیا کہ بھارتی خفیہ ایجنسیوں (را) اور انٹیلی جنس بیورو (آئی بی) نے مل کر پاکستان کو بدنام کرنے کیلئے کینیڈین سیاستدانوں کی رائے اپنے حق میں ہموار کرنے کے لئے دولت اور جعلی معلومات پھیلائیں۔بھارت 2009ء کے بعد سے کینیڈا کے سیاستدانوں کو متاثر کرنے کے لئے خفیہ آپریشن کر رہا ہے۔
$$$123$$$
اس رپورٹ میں بتایا گیا کہ کینیڈا کے انٹیلی جنس حکام کو بھارتی ایجنسیوں پر شبہ ہے کہ وہ اس مقصد کے لئے نامعلوم بھارتی اخبار کے چیف ایڈیٹر کو استعمال کر رہے ہیں۔اس ایڈیٹر کی اہلیہ اور بچے کینیڈا کے شہری ہیں اور جب اس نے کینیڈا میں شہریت کے لئے درخواست دی تو اس کے خلاف خفیہ سیکیورٹی انوسٹی کیشن کا آغاز ہوا۔رپورٹ میں بتایا گیا کہ ملزم بھارتی شہری نے مبینہ طور پر نئی دہلی میں خفیہ اداروں کے حکام سے گزشتہ 6 برس میں دور درجن سے زائد ملاقاتیں کیں ۔
$$$123$$$
اس کی ذمہ داری میں شامل تھا کہ وہ کینیڈین سیاست دانوں کو راضی کرکے یہ ظاہر کرے کہ کینیڈا سے ہونے والی فنڈنگ دراصل پاکستان میں دہشت گردوں کی حمایت کے لئے استعمال ہو رہی ہے۔معروف عالمی دانشور پروفیسر نوم چومسکی نے کہا ہے کہ مودی کی قیادت میں بھارت میں سیکولرازم کو خطرہ ہے۔
$$$123$$$
مسلمانوں کے حقوق سلب کئے جا رہے ہیں جبکہ جموں و کشمیر میں بدترین ظالمانہ حکمرانی قائم ہے۔
$$$123$$$
پاکستان اور بھارت کے درمیان جوہری جنگ بھی ہو سکتی ہے۔ پاکستان اور بھارت کے مابین جنگ ہو گی تو یہ خطے میں نہیں‘پوری دنیا کیلئے تباہ کن ہو گی۔ایسی بھیانک صورتحال سے بچنے کیلئے عالمی برادری کو وہ تنازعات طے کرانے ہونگے جو پاکستان اور بھارت کے مابین جنگ کی وجہ بن سکتے ہیں۔کشمیری اپنے حقوق کی جدوجہد پوائنٹ آف نوریٹرن پر لے گئے ہیں جبکہ بھارت ان کو دبانے کیلئے کسی بھی حد تک جا سکتا ہے اور جا رہا ہے۔
$$$123$$$
ادھر بھارت میں کسانوں کی ہڑتال نے صورتحال بری طرح بگاڑ دی ہے۔پوری دنیا کی توجہ اس طرف ہے۔ماضی کی طرف بھارت دنیا کی توجہ اس طرف سے ہٹانے کیلئے پاکستان کے خلاف یا مقبوضہ وادی میں کوئی مہم جوئی کر سکتا ہے جس سے پاکستان کو باخبر رہنے کی ضرورت ہے۔ضروری ہے کہ نوم چومسکی کی آواز دنیا تک پہنچائی جائے جنہوں نے بھارت کے خوفناک عزائم کی نشاندہی کی ہے۔
$$$123$$$
اس میں کچھ بعید نہیں کہ مودی سرکار مذموم مقاصد کے لئے اقوام متحدہ،یورپین یونین سمیت سو سے زائد ممالک کی سرزمین کا غلط استعمال کرنا دراصل پاکستان کی خود مختاری پر بہت سنگین حملے کے مترادف ہے اس پر فقط احتجاج کافی نہیں۔اشد ضروری ہے کہ عالمی سطح پر بھارت کے خلاف نہ صرف کمیشن بنانے کا مطالبہ اٹھایا جائے بلکہ اسے عالمی عدالت میں گھسیٹا جائے۔
$$$123$$$
مشرق وسطیٰ میں نئی صف بندی اور ”جیو اسٹریٹجک تبدیلیاں“ ایک ایسے وقت پر ہو رہی ہیں جب اقوام عالم کو ”کرونا“ نے اپنی لپیٹ میں لے رکھا ہے۔دنیا بھر کے ممالک ان دنوں شدید معاشی مشکلات سے دو چار ہیں یہی وجہ ہے کہ عرب ممالک معاشی استحکام کی سعی میں اپنی روایتی پالیسیوں پر نظر ثانی اور اپنے لئے نئے معاشی امکانات اور مواقع پیدا کرنے کی فکر میں سرگرداں ہیں۔
$$$123$$$
ٹرمپ حکومت کا جاتے جاتے یورپ اور امریکہ کے دفاعی اتحاد نیٹو کے اہم رکن ترکی پر پابندیاں عائد کرنے کا اقدام آنے والے دنوں میں یقینا جوبائیڈن حکومت کے لئے خارجہ پالیسی میں نئی الجھنوں کا باعث بنے گا۔مسئلہ فلسطین شروع دن سے ہی اسرائیل اور ترکی کے درمیان تعلقات میں مرکزی نکتہ رہا ہے اسی بناء پر ترک حکومت نے ماضی میں 3 مرتبہ اسرائیل سے اپنے سفارتی تعلقات کو نچلی سطح پر لانے یا منقطع کرنے کا فیصلہ کیا،اب موجودہ حالات کے تناظر میں دیکھا جائے تو ترکی کی جانب سے سفیر کی نامزدگی کا فیصلہ امریکہ کی جانب سے اس پر تجارتی پابندیاں عائد کئے جانے کے ایک دن بعد سامنے آیا ہے۔
$$$123$$$
دسمبر 2017ء میں امریکی صدر ڈونلڈ ٹرمپ نے جب یروشلم کو اسرائیل کا دارالحکومت تسلیم کرنے کا اعلان کیا تو اقوام متحدہ اور بین الاقوامی قوانین سے متصادم اس اقدام کے خلاف فلسطین میں ہونے والے احتجاج میں اسرائیلی فوج کے ہاتھوں درجنوں فلسطینیوں کی ہلاکت اور 2 ہزار کے قریب شہریوں کے زخمی ہونے کے واقعہ کے بعد ترکی نے اسرائیل سے اپنے سفارتی روابط توڑ کر احتجاجاً تل ابیب سے اپنے سفیر کو ہی واپس نہیں بلایا بلکہ اسرائیلی سفیر کے ساتھ ساتھ امریکی سفیر کو بھی ملک سے نکل جانے کا حکم دیا تھا لہٰذا اسرائیل کو دہشت گرد اور فلسطینی بچوں کا قاتل قرار دینے کے بعد اب نئے ترک سفیر کی نامزدگی موضوع بحث بنی ہوئی ہے۔
$$$123$$$
اسرائیل اور ترکی کے درمیان یوں تو ڈرون اور نگرانی کے آلات فراہم کرتے سمیت کئی ایک دفاعی معاہدے بھی ہو چکے ہیں لیکن 2002ء میں اردگان کی جماعت جسٹس اور ڈویلپمنٹ پارٹی(اے کے پی)اقتدار میں آئی تو تعلقات میں نیا موڑ آنا شروع ہوا۔2008ء میں حالات نے ایک ایسی کروٹ لی کہ اسرائیلی وزیراعظم شمعون پیریز کے انقراہ کے دورے کے 3 روز بعد ہی اسرائیل نے غزہ میں ”آپریشن کاسٹ لیڈ“ کے نام سے چڑھائی کر دی۔
$$$123$$$
2010ء میں غزہ کے اسرائیلی فوج کے محاصرے کے دوران بحری جہاز پر دھاوا بولنے سے ”ماروی مرمرا“ کا واقعہ پیش آیا۔گیس ٹائپ لائنوں پر ہونے والی کھینچا تانی کا بھی ترکی اور اسرائیل کے تعلقات میں بڑا عمل دخل رہا ہے۔ترکی توانائی کی ضروریات پوری کرنے کے لئے پوری طرح بیرونی ممالک پر انحصار کرتا ہے کیونکہ اس کی گیس کی مجموعی طلب کا 60 فیصد حصہ روس فراہم کرتا ہے جبکہ 20 فیصد حصہ ایران اور باقی دیگر ذرائع سے پوراکیا جاتا ہے۔
$$$123$$$
اسرائیل میں تیل اور گیس کے ذخائر کی دریافت کے بعد ترکی کو اس کی فروخت کے لئے مالی اور تکنیکی لحاظ سے نہایت ہی موزوں مارکیٹ تصور کیا جا رہا تھا۔یاد رہے کہ 1956ء میں نہر سوئز کے معاملے پر اسرائیل جب برطانیہ اور فرانس کی پشت پناہی سے صحرائے سینا پر جارحیت کا مرتکب ہوا تو ترکی نے اس پر احتجاج کرتے ہوئے سفارتی تعلقات کی سطح کو گھٹا دیا تھا،1958ء میں اس وقت کے اسرائیلی وزیراعظم ڈیوڈبن گوریان اور ترک صدر عدنان میندریس کے درمیان ایک خفیہ ملاقات ہوئی اور دونوں ممالک کے درمیان دفاعی اور انٹیلی جنس تعاون قائم کرنے پر اتفاق ہوا۔
$$$123$$$
1980ء میں اسرائیل نے جب مشرقی یروشلم پر قبضہ کیا تو ترکی نے دوبارہ اپنے سفارتی تعلقات کو کم کیا لیکن 90ء کی دہائی کے اوائل میں ”اوسلو امن معاہدے“ کے بعد ایک مرتبہ پھر یہ تعلقات بحال ہوئے۔آذربائیجان اور آرمینیا کی جنگ کے دوران بھی اسرائیل اور ترکی دونوں ایک ہی صف میں کھڑے نظر آئے لیکن یہاں قابل غور امریہ ہے کہ مشترکہ مفادات کے باوجود فلسطین میں جاری تشدد اور خون ریزی کی وجہ سے دونوں ممالک کے درمیان تلخیاں جس سطح پر پہنچ چکی ہیں ان کو آسانی کے ساتھ فراموش نہیں کیا جا سکتا۔
$$$123$$$
دنیا اس امر سے بخوبی آگاہ ہے کہ ٹرمپ نے اپنے دور اقتدار میں مشرق وسطیٰ میں فلسطین اسرائیل تنازع سے متعلق برسوں کی امریکی پالیسی کو لپیٹ کر سابق امریکی صدور کے برعکس نیتن یاہو حکومت کی کھلے عام حمایت کی،یروشلم کو اسرائیل کا دارالحکومت تسلیم کرکے امریکی سفارتخانہ تل ابیب سے یہاں منتقل کیا گیا۔اسرائیل کی پوزیشن کو مستحکم کرنے کے لئے عرب ممالک کو اسرائیل سے تعلقات قائم کرنے کی ترغیب دی گئی جس سے متحدہ عرب امارات،بحرین اور سوڈان نے اسرائیل کے ساتھ باقاعدہ روابط قائم کرنے کا اعلان کیا لیکن اب بین الاقوامی سطح پر اسرائیل پر کڑی تنقید کرنے اور فلسطینیوں کے حقوق کی بات کرنے والے دائیں بازو کے مسلمان رہنماء اور ترکی کے صدر رجب طیب اردگان کی حکومت کا اسرائیل سے گزشتہ 2 برس سے منقطع سفارتی تعلقات یکطرفہ طور پر بحال کرنے کا اچانک اعلان لمحہ فکریہ سے کم نہیں ہے۔
$$$123$$$
اس بات میں کوئی شک و شبے کی گنجائش نہیں ہے کہ اسرائیل سے سفارتی تعلقات استوار کرنے والے عرب ممالک کو ”فلسطین سے غداری“ کرنے اور ”فلسطینیوں کی پیٹھ میں چھرا گھونپنے“ کا الزام لگانے والے اردگان نے خود اسرائیل سے تعلقات بحال کرکے مشرق وسطیٰ کے منظر نامے کو مزید پیچیدہ کر دیاہے۔ترکی کے سفیر نامزد کرنے کے اقدام پر دنیا بھر کے ممالک کی طرح پاکستان اور خود اسرائیل بھی مخمصے کا شکار ہے۔
$$$123$$$
کیا جوبائیڈن کے اقتدار سنبھالنے کے بعد ترکی نے اسرائیل سے سفارتی تعلقات بحال کرکے امریکہ سے اپنے تعلقات ٹھیک کرنے کی کوشش کی ہے؟۔ترکی کے سیاحتی مقامات دنیا بھر کے سیاحوں کو اپنی طرف راغب کرتے ہیں،ہر سال روس اور یورپ سے آنے والے سیاحوں کے مقابلے میں اسرائیل سے ترکی آنے والے سیاحوں کی تعداد بہت کم ہے لیکن پھر بھی یہ تعداد ایک لاکھ سے اوپر ہے۔
$$$123$$$
سفارتی تلخیوں اور بحرانوں کے باوجود آج بھی لاکھوں کی تعداد میں اسرائیلی سیاح ترکی کے شہر انطالیہ جوان کی ایک پسندیدہ تفریح گاہ کا رخ کرتے ہیں۔
$$$123$$$
فلسطینیوں کے ساتھ صہیونیوں کا رویہ روز اول سے ہی افسوسناک رہا ہے لیکن اب اسرائیل کو تسلیم کرنے والے بعض عرب ممالک کا منافقانہ چہرہ بھی دنیائے اسلام کے سامنے عیاں ہو رہا ہے۔دیکھا جائے تو ٹرمپ یروشلم کو اسرائیلی دارالحکومت اور بولان کی پہاڑیوں کو اسرائیل کا حصہ تسلیم کرنے کے بعد عرب ممالک پر دباؤ ڈالنے میں کامیاب ہو چکے ہیں۔
$$$123$$$
متحدہ عرب امارات اور امریکہ کے درمیان سفارتی تعلقات قائم ہونے کے بعد مسلم مالک میں اسرائیل کو تسلیم کرنے کے حوالے سے جو بحث شروع ہوئی تھی وہ اب ایک نیا رخ اختیار کرتی جا رہی ہے۔عرب دنیا کی طرح خلیجی ریاستیں بھی 1948ء میں اسرائیلی ریاست کے قائم کئے جانے کے بعد سے اسرائیل سے دور ہی رہی ہیں لیکن حالیہ ملاقاتوں سے برف پگھل رہی ہے۔اسرائیل،سعودی عرب اور خلیجی ممالک ایران پر عدم استحکام پیدا کرنے کا الزام لگاتے ہیں۔
$$$123$$$
قبل ازیں بھی یہ تحریر کیا جا چکا ہے کہ خلیجی ریاستوں اور اسرائیل کے مشترکہ خدشات ہیں اکثر خلیجی ریاستوں کی طرح اسرائیل کو بھی ایران کے عزائم پر پریشانی ہے اور وہ ایران کو ایسی طاقت سمجھتا ہے جو مشرق وسطیٰ کو غیر مستحکم کر سکتی ہے۔ایران کے اثر و رسوخ پر قابو رکھنے کے لئے ٹرمپ انتظامیہ بھی خلیج میں امریکی اتحادیوں اور اسرائیل کے درمیان قریبی تعلقات کی زبردست حامی ہے۔
$$$123$$$
چین کی بڑھتی ہوئی قوت کا سامنا کرنے کے لئے متعدد ممالک امریکہ اور یورپ پر انحصار کئے ہوئے تھے مگر اب انہیں اندازہ ہو چکا ہے کہ ان پر زیادہ بھروسہ نہیں کیا جاسکتا۔ مغربی ممالک کے ہاتھوں ایشیائی اور افریقی ممالک کے عوام کا استحصال صدیوں سے جاری ہے یہی وجہ ہے کہ عالمی افق پر اقتدار کے حصول کیلئے اب ایک مرتبہ پھر سے نت نئے حربے استعمال کئے جا رہے ہیں۔
$$$123$$$
بھارت اور امریکہ نے چین کے بڑھتے ہوئے اثر و رسوخ کو روکنے کیلئے جاپان اور آسٹریلیا کے ساتھ مل کر ”کواڈ“ نامی ایک گروپ تشکیل دیا ہے۔امریکہ اس گروپ بندی کو نیٹو جیسے اتحاد میں تبدیل کرنے کا خواہاں ہے حالانکہ چین جیسی طاقت سے نمٹنے میں امریکی کارڈ بھارت کے لئے تاحال کارگر ثابت نہیں ہو سکا۔یو اے ای اور اسرائیل مشرق وسطیٰ کے لئے ایک ”سٹریٹجک ایجنڈا“لانچ کرنے کے لئے امریکہ کے ساتھ کام کریں گے اور یہ ٹرمپ کا سب بڑا مشن تھا لہٰذا اب اسی مقصد کے حصول کیلئے نیتن یاہو دیگر عرب اور مسلم ممالک کے ساتھ اپنے تعلقات کو وسیع کرنے پر غور کر رہے ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
یہ بات ہے 1977 کی جب پاکستان میں علامہ محمد اقبال کا صد سالہ جشن ولادت منایا جا رہا تھا، اسی مناسبت سے حکومتِ پاکستان نے اقبال منزل سیالکوٹ، اقبال کی میکلوڈ روڈ والی رہائش گاہ اور لاہور میں علامہ اقبال روڈ پر واقع جاوید منزل کو تحویل میں لے کر محفوظ کرنے کا سوچا۔ ان تینوں عمارتوں کو خرید کر مناسب مرمت کے بعد میوزیم میں بدل دیا گیا۔
$$$123$$$
اس میوزیم کا افتتاح اس وقت کے صدر ضیاء الحق نے کیا تھا۔
$$$123$$$
مئی 1935ء میں شاعرِ مشرق علامہ اقبال اور ان کے اہل خانہ میکلوڈ روڈ والی کوٹھی سے جاوید منزل میں منتقل ہو گئے جو آپ کے بڑے بھائی شیخ عطا محمد نے اپنی زیرِ نگرانی تعمیر کروائی تھی۔
$$$123$$$
۔ 1935 کو سردار بیفم کی وفات بھی اسی گھر میں ہوئی تھی اور یہ گھر بھی آپ نے انکی خواہش پر تعمیر کرایا تھا۔
$$$123$$$
قائد اعظم محمد علی جناحؒ اور مادر ملت محترمہ فاطمہ جناح بھی اسی گھر میں آپ سے ملنے تشریف لائے تھے۔ اس گھر سے محبت کا یہ عالم تھا کہ 1938 میں اپنی وفات تک آپ نے اس گھر کو نہ چھوڑا۔ 
$$$123$$$
آخری عمر میں ملنے والے اس خوبصورت گھر کو علامہ اقبال نے اپنے صاحبزادے جاوید کے نام سے موسوم کر دیا اور آج اسی سات کنال کی جاوید منزل کو ''علامہ اقبال میوزیم'' کے نام سے جانا جاتا ہے۔
$$$123$$$
حکومت جاپان نے اس ضمن میں ایک احسن اقدام اٹھاتے ہوئے اقبال میوزیم کے لیے جاپان کے ثقافتی فنڈ سے شوکیسوں اور ائیر کنڈیشنروں کے علاوہ متعلقہ سامان اور دیگر امور کی انجام دہی کے لیے ایک بڑی رقم مہیا کی۔ میوزیم کی تیاری کے بعد اسے محکمہ آثار قدیمہ حکومت پاکستان کے سپرد کر دیا گیا ،جو اب بھی اس کی تحویل میں ہے۔
$$$123$$$
سفید رنگ کی سادہ اور دلکش سی یہ عمارت ،اقبال میوزیم، 9 گیلریوں پر مشتمل ہے۔ میوزیم میں علامہ کی کئی اشیا موجود ہیں، جو ان کے صاحبزادے جاوید اقبال نے میوزیم کو عطیہ کی تھیں۔ ان اشیاء میں اقبال کا پاسپورٹ، دستخط کی مہر، ملاقاتی کارڈوں والا بٹوا، بنک کی کتاب، عینکیں ، بٹن، انگوٹھیاں، کف لنکس، راکھ دان، پگڑی، قمیض، جوتے، کوٹ، تولیے ، چھڑیاں، ٹائیاں، کالر، دستانے، کُلاہ ، لنگی ، وکالتی کوٹ ، جناح کیپس، گرم سوٹ جو لندن کی ریجنٹ سٹریٹ سے سلوائے گئے تھے۔
$$$123$$$
پشمینہ شیروانی، حیدرآباد دکن کے وزیر اعظم مہاراجا سرکرشن پرشاد کی جانب سے ارسال کردہ قالین، قلم، مسودے،خطوط، دستاویزات، پاسپورٹ، آپ کی حاصل کردہ ڈگریاں اور اسناد ، تصاویر، سونے کی گھڑی اور متعدد دیگر اشیاء شامل ہیں۔ 
$$$123$$$
ایک کمرے میں اقبال سے متعلقہ اہم عمارتوں کے ماڈل بھی رکھے گئے ہیں جن میں سکاچ مشن ہائی سکول سیالکوٹ، اقبال منزل سیالکوٹ اور گورنمنٹ کالج لاہور شامل ہیں۔
$$$123$$$
اس گھر کے تین کمروں کو ہو بہو رکھا گیا جن میں ایک رہنے کا کمرہ ہے جہاں اقبالؒ کی چارپائی ، کتابوں کی الماری ، کیروسین لیمپ ، شیونگ کا سامان اور ادویات رکھی گئی ہیں۔
$$$123$$$
دوسرا کمرہ ڈرائنگ روم ہے جہاں صوفے، کرسیاں اور اقبال کی تصاویر رکھی گئی ہیں۔
$$$123$$$
آخری کمرہ کھانے کا کمرہ ہے جہاں ایک بڑی کھانے کی میز ، کرسیاں ، سنگھار میز، برتن رکھنے والی الماری اور خوبصورت چینی و دھات کے برتن رکھے گئے ہیں جو آپ کے زیرِ استعمال تھے۔
$$$123$$$
2015 میں ہوئی مرمت کے بعد یہ میوزیم بہت اچھی حالت میں ہے اور یہاں کا صفائی کا نظام بھی قابل تعریف ہے۔ بلاشبہ محکمہ آثارِ قدیمہ اپنی ذمہ داری احسن طریقے سے انجام دے رہا ہے۔ 
$$$123$$$
1977 میں حکومتِ پاکستان نے اسے قومی ورثہ قرار دے دیا۔
$$$123$$$
پی ڈی ایم بے شک جتنی بھی کمزور نظر آرہی ہے لیکن مستقبل میں ان کے لانگ مارچ اور دھرنے میں مذہبی جماعتوں کی جانب سے افرادی قوت کی فراہمی کے بعد تحریک میں جان پڑ سکتی ہے اور ہمیشہ صوبائی حکومتیں لانگ مارچ میں رکاوٹ بننے کے بجائے انہیں اسلام آباد تک جانے کا محفوظ راستہ دینے میں ہی عافیت سمجھتی ہیں اور پھر اگر اسلام آباد میں دھرنا شروع ہو گیا اور جس طرح کا اب تک حکومتی موقف ہے کہ اپوزیشن سے مذاکرات کا مطلب انہیں این آر او دینا ہے جو کسی صورت ممکن نہیں یعنی حکومت فی الوقت کسی بھی صورت اپوزیشن سے بات چیت کے لئے قطعی تیار نہیں،اس وقت تک حکومت کی جانب سے عام آدمی کے لئے کوئی آسانی پیدا نہیں ہو سکی اور متوسط طبقہ حکومت سے متنفر ہے اور اگر انہی مسائل کی وجہ سے اپوزیشن کی کال پر کثیر تعداد پر لوگ اسلام آباد پہنچ گئے تو بھی حکومت کے لئے مسائل میں اضافہ ہو گا کیونکہ پہلے ہی بغیر کسی موٴثر اپوزیشن اور موٴثر تحریک کے ہی حکومت کی کارکردگی کچھ زیادہ قابل ستائش نہیں اور اگر دھرنا ہو گیا تو پھر حکومت کے لئے امور مملکت چلانا مشکل ہو جائے گا اور ایسے میں اگر حکومت اپنے موجودہ موٴقف پر قائم رہتی ہے کہ کسی صورت مذاکرات نہیں ہوں گے تو معاملہ کسی بھی طرف جا سکتا ہے لیکن بطور مجموعی سیاستدانوں کے موجودہ رویئے سے ملک کو نقصان ہو گا۔
$$$123$$$
تحریک انصاف کے قائدین نے قوم سے وعدے کئے تھے کہ ہم اقتدار میں آکر عوام کی تمام تر مشکلات جلد از جلد ختم کرکے ملک کو ایک مثالی ملک بنا دیں گے اور انہی دعووٴں پر عوام نے انہیں الیکشن 2018ء میں منتخب کیا اور امید باندھ لی کہ تحریک انصاف کی حکومت آتے ہی پہلے دن سے تبدیلی نظر آئے گی لیکن بد قسمتی سے مثبت تبدیلی کے بجائے منفی تبدیلی آئی اور حکومت حالات بہتری کی جانب لے جانے کے بجائے مہنگائی‘بے روزگاری سمیت دیگر بنیادی مسائل میں اضافے کو کنٹرول نہیں کر سکی حالانکہ حکومت کو پہلے دو سال اپوزیشن کی کسی مزاحمت کا سامنا نہیں تھا اور انہیں حکومت کرنے میں کھلی چھوٹی حاصل تھی خیر اپوزیشن تو اب بھی امور حکومت میں کسی قسم کی رکاوٹ نہیں بنسکی۔
$$$123$$$
حکومت کی اب تک کی کارکردگی سے متوسط طبقہ شدید مایوسی کا شکار ہو چکا ہے اور متوسط طبقے میں حکمراں جماعت کی ہمدردی میں زبردست کمی آئی ہے۔بجلی ٹیرف‘ کھانے پینے کی اشیاء کی مہنگائی‘بے روزگاری سمیت مسائل میں بہت تیزی سے اضافہ ہوا ہے اور حکمراں جماعت سے عوام کی امیدوں کی زبردست ٹھیس پہنچی ہے۔
$$$123$$$
وزراء کے پاس ٹی وی پر اپنی کارکردگی بتانے کے لئے کچھ بھی نہیں اور صرف سابق حکمرانوں پر الزام تراشی کرکے تمام مسائل کا ذمہ دار انہیں ٹھہرا کر بری الذمہ ہونے کی کوشش کی جاتی ہے۔
$$$123$$$
اپوزیشن نے تحریک کا آغاز کیا اور مرحلہ وار بڑے شہروں میں جلسے کرنے کا سلسلہ شروع ہوا جس میں میاں نواز شریف نے ایسا بیانیہ اختیار کیا جس کا دفاع اپوزیشن اتحاد میں شامل 11 جماعتوں کے لئے مشکل ہو گیا اور اپوزیشن اتحاد نے اپنی میٹنگز میں بار بار اس معاملے پر مشاورت کی اور اتفاق رائے پیدا کرنے کی کوشش کی لیکن اپوزیشن کی بڑی جماعتوں کے کئی رہنماؤں نے نواز شریف کے بیانیہ کے ساتھ جانے سے معذرت کرکے درست سمت رکھنے کا مشورہ دیا اسی لئے اب تک اپوزیشن تحریک سے حکومت کو کوئی نقصان ہوتا نظر نہیں آرہا لیکن لاہور میں آئندہ جلسے کے بعد معاملہ دھرنے اور لانگ مارچ کی جانب جانے کا عندیہ دیا جا رہا ہے۔
$$$123$$$
اپوزیشن سے ملکی مسائل کے حل’قانون سازی‘نظام میں تبدیلی سمیت اہم ترین ایشوز پر بات چیت کرنے میں کیا مضائقہ ہے؟اس طرز کی بات چیت کو بھی این آر او قرار دینا درست نہیں۔اگر حکومت اپوزیشن مل بیٹھ کر عوامی مسائل کے حل’مہنگائی میں کمی‘ بے روزگاری میں کمی‘ فوری ضرورت کی موٴثر قانون سازی‘بلدیاتی‘انتخابی‘انتظامی اور عدالتی نظام کی تبدیلی سمیت اہم ترین ایشوز پر بات چیت کرکے قومی اتفاق رائے سے تمام سیاستدان ایک معاہدہ کریں جس پر مل جل کر فوری عملدرآمد کیا جائے اس سے ملک کی معیشت اور عوام کے مسائل پر مثبت اثرات مرتب ہوں گے اس طرح کی بات چیت سے اپوزیشن میں بھی یہ اعتماد آئے گا کہ حکومت ہم نے اہم قومی ایشوز پر مشاورت کرتی ہے اور آئندہ انتخابات کے ہر صورت شفاف انعقاد کے لئے حکومت کو اپوزیشن کی تجاویز پر غور کرکے قابل عمل تمام تجاویز مان لینی چاہئیں۔
$$$123$$$
اس طرح کرنے سے اپوزیشن کی تحریک میں تلخی کا عنصر ختم ہو گا اور آئندہ الیکشن تک وہ حکومت کو ٹائم دینے کے لئے تیار ہو سکتے ہیں۔
$$$123$$$
عوام کو اپنے مسائل کا حل چاہئے‘ملک کی مضبوطی معیشت کی مضبوطی میں مضمر ہے اور ان تمام چیزوں کے لئے سیاسی افہام و تفہیم ضروری ہے ۔ماضی میں جتنی بھی حکومتوں نے اپوزیشن سے مذاکرات میں ٹال مٹول کی تو ہمیشہ حکومتوں کو ہی نقصان ہوا اور معاملات مارشل لاء تک پہنچ گئے جس کی تمام تر ذمہ داری ہمیشہ سیاستدانوں کی انا اور غلط روش رہی ہے۔
$$$123$$$
حکومت ہو یا اپوزیشن‘دونوں کو انا کا مسئلہ نہیں بنانا چاہئے بلکہ فوری مذاکرات کا آغاز کرکے یہ ثابت کرنا چاہئے کہ سیاستدان بھی بات چیت کے ذریعے مسائل کے حل کی مکمل اہلیت رکھتے ہیں اور ملک کو بحرانوں سے نکالنے کے لئے تمام سیاسی جماعتیں مخلص ہیں۔مذاکرات کرکے ایسی قومی حکومت بنائی جائے جس میں غیر جانبدار وزیراعظم آئے اور پارلیمنٹ میں موجود تمام جماعتوں کو ان کی نمائندگی کی شرح سے قومی حکومت میں وزارتیں ملنی چاہئیں یا پھر تمام سیاسی جماعتیں متفقہ طور پر نئے انتخابات کرانے کا معاہدہ کریں جو شفاف ترین طرز پر منعقد ہوں اور جس جماعت کو اکثریت حاصل ہو‘اسے حکومت ملنی چاہئے۔
$$$123$$$
اس وقت ملک کئی بحرانوں کا شکار ہے اور سیاستدانوں کے رویوں کے باعث ملک کو مزید نقصان نہیں پہنچنا چاہئے اگر سیاستدانوں نے ہوش کے ناخن نہ لئے اور معاملات مزید گھمبیر ہو گئے تو ملک چلانے کے لئے مارشل لاء ناگزیر ہو جائے گا لیکن اس کی تمام تر ذمہ داری ہمیشہ کی طرح اب بھی سیاستدانوں پر ہی عائد ہو گی بہرحال مذاکرات کی جانب پیش رفت کی زیادہ ذمہ داری حکومت پر عائد ہوتی ہے تاکہ معاملات لانگ مارچ اور دھرنوں تک جانے اور ملک کے معاشی نقصان سے پہلے ہی حل ہو جائیں۔
$$$123$$$
حکومت کی جانب سے لوٹی ہوئی دولت اور ملکی مسائل کا بار بار تمام تر مسائل کا ذمہ دار حکومت کو قرار دینے سے کوئی فائدہ نہیں بلکہ اپوزیشن کے لیڈروں کے کیسز عدالتوں میں ہیں اور عدالتوں کو ہی ان کا فیصلہ کرنے دیا جائے کیونکہ اب تک حکومت کی جانب سے لگائے گئے زیادہ تر الزامات عدالتوں میں ثابت نہیں ہو سکے لیکن حکومت کی صبح شام یہی رٹ عوام کے کسی کام کی نہیں بلکہ عوام اب یہ باتیں بار بار سن کر بیزار ہو چکی ہیں اور عملی طور پر ریلیف کے منتظر ہیں۔
$$$123$$$
1939ء سے 1945ء تک دوسری خوفناک عالمگیر جنگ کے نتیجے میں امن قائم کرنے کیلئے عالمی ادارے کے قیام پر غور کیا گیا تو 1941ء میں برطانیہ اور امریکہ نے مشترکہ طور پر قیام امن کیلئے بنیادی اصولوں پر اتفات کرتے ہوئے منشور اوقیانوس جاری کیا۔یکم جنوری 1942ء کو 20 ممالک نے اٹلانٹک چارٹر کی توسیع کی،اس موقع پر پہلی بار اقوام متحدہ کی اصطلاح استعمال کی گئی ،درحقیقت امریکہ اور برطانیہ کا چارٹر ہٹلر اور اس کے اتحادیوں کیخلاف تھا۔
$$$123$$$
اقوام متحدہ سے قبل عالمی سطح پر ”لیگ آف نینشنز“ کا ادارہ تھا جس سے عالمی امن قائم رکھنے میں ناکامی پر ختم کر دیا گیا تھا۔30 اکتوبر 1943ء کو امریکہ،برطانیہ،روس،چین نے اعلان ماسکو کے ذریعے ایک بین الاقوامی تنظیم قائم کرنے پر غور کیا،25 اپریل سے 26 جون 1945ء کے دوران سان فرانسسکو کے مقام پر اقوام متحدہ کی عالمی تنظیم کے قیام کیلئے ایک کانفرنس میں منشور ترتیب دیا گیا،26 جون 1945ء کو 50 ممالک کے نمائندوں نے منشورکی دستاویز پر دستخط کئے،ہالینڈ نے 15 اکتوبر 1945ء کو دستخط کئے اس طرح 51 ممالک یو این او کے بانی رکن کہلائے،24 اکتوبر کو اقوام متحدہ کا چارٹر نافذ کیا گیا،ہر سال 24 اکتوبر کو ہی اقوام متحدہ کا عالمی دن منایا جاتا ہے۔
$$$123$$$
برطانوی سامراج نے جب برصغیر کی تقسیم کا فیصلہ کیا تو افغانستان کے حکمران ظاہر شاہ نے حکومت برطانیہ سے مطالبہ کیا کہ افغانستان کے وہ تمام علاقے جو برطانوی سرکار نے ہندوستان کے شمال مغربی علاقے میں شامل کئے تھے افغانستان کو واپس کئے جائیں۔حکومت برطانیہ نے ظاہر شاہ کے خط کو کوئی جواب نہ دیا،ظاہر شاہ نے دوبارہ برطانیہ کی حکومت کو خط لکھا کہ افغانستان اور ہندوستان کے درمیان ڈیورنڈ لائن کی جو سرحد مقرر کی گئی تھی وہ افغان حکومت کی مرضی کیخلاف تھی،افغان عوام ڈیورنڈ لائن کو تسلیم نہیں کرتے،ظاہر شاہ کو برطانوی حکومت نے دوسرے خط کا بھی جواب دینے کی زحمت نہ کی،افغان حکمران ظاہر شاہ نے رد عمل کے طور پر پشاور سمیت سرحد (کے پی کے) کے کئی شہروں پر قبضہ کرنے کا منصوبہ بنایا،مسلم لیگ کے سابق صدر سردار شوکت حیات اپنی کتاب(گم گشتہ قوم) میں لکھتے ہیں ہماری حکومت کو علم ہوا تو ہم نے قبائلی لشکروں کو سری نگر کا راستہ دکھانے کیلئے علماء کی خدمات حاصل کیں،قائداعظم کو اس منصوبے کا علم نہیں تھا۔
$$$123$$$
17 جنوری 1948ء کو سلامتی کونسل کے 229ویں اجلاس میں قرار داد نمبر S/651 منظور ہوئی جس میں کہا گیا کشمیری عوام یعنی ریاست جموں و کشمیر کے اصل مالک اس تنازعہ میں کہیں نظر نہیں آتے،بھارت اور پاکستان تنازع کے دو فریق قرار پائے۔یکم جنوری سے 20 جنوری 1948ء تک اقوام متحدہ کی سلامتی کونسل میں مسئلہ جموں و کشمیر پر ہونے والی بحث کا عنوان،ریاست جموں و کشمیر کی صورتحال پر بحث تھی۔
$$$123$$$
20 جنوری کو پاکستان کے وزیر خارجہ سر محمد ظفر اللہ خان نے سلامتی کونسل کے صدر کو خط لکھ کر بحث کے عنوان کو تبدیل کروا دیا۔سلامتی کونسل کے لیٹر نمبر (655،ایس)کے مطابق 20 جنوری 1948ء سے اس بحث کے عنوان کو بھارت اور پاکستان کا مسئلہ میں تبدیل کیا گیا،عنوان کی تبدیلی سے تنازع جموں و کشمیر علاقائی مسئلہ بن گیا۔
$$$123$$$
15 جنوری 1948ء کو بھارت کے نمائندے گوپال سوامی آئین کرنے اپنے خطاب کے دوران بھارتی حکومت کی طرف سے اعلان کیا کہ بھارت کشمیریوں کے اس حق کو تسلیم کرتا ہے کہ وہ ریاست میں حالات معمول پر آنے کے بعد یہ فیصلہ کریں کہ وہ بھارت سے اپنے الحاق کو منسوخ کرکے پاکستان سے الحاق کریں یا خود مختار ہو کر اقوام متحدہ کی رکنیت حاصل کریں،گوپال سوامی آئین کرنے اپنے اس اعلان کو سلامتی کونسل میں تین فروری 1948ء کی تقریر میں بھی دہرایا۔
$$$123$$$
بھارتی وفد کے قائد کی پندرہ جنوری کی تقریر اقوام متحدہ کی سلامتی کونسل کی جنوری،فروری 1948ء کی کارروائی پر مشتمل فائل کے صفحہ نمبر انتیس پر درج ہے۔20 جنوری 1948ء کو سلامتی کونسل نے اقوام متحدہ کا ایک کمیشن (یو این این آئی)کے نام سے قائم کیا،کمیشن کو ہدایت جاری کی گئیں کہ وہ پاک بھارت حکومتوں سے بات چیت کے ذریعے جنگ بندی کرائے۔21 اپریل 1948ء کو سلامتی کونسل کے 286 ویں اجلاس میں قرارداد نمبر (S.726) چھ ممالک بلجیئم،ہالینڈ،چین، کمبوڈیا،برطانیہ اور امریکہ نے پیش کی جسے اتفاق رائے سے منظور کر لیا گیا۔
$$$123$$$
قرارداد میں ریاست سے قبائلیوں اور پاکستانی کشمیریوں کی واپسی 15 اگست 1947ء کے بعد ریاست میں داخل ہونے والے بھارتی شہریوں کی واپسی ریاست جموں و کشمیر کے ان شہریوں کی وطن واپسی جو فسادات کی وجہ سے گھر بار چھوڑ کر جا چکے تھے۔یو این سی آئی پی کے ارکان کی تعداد تین سے بڑھا کر پانچ کر دی گئی،تین ارکان کو سلامتی کونسل نے نامزد کیا۔بھارت نے چیکو سلواکیہ،پاکستان نے ارجنٹائن کو اپنا نمائندہ مقرر کیا۔
$$$123$$$
تنازع ریاست جموں و کشمیر کے بنیادی اصل فریق کشمیری عوام کی نمائندگی کیلئے کسی رکن کی نامزدگی کو ضروری نہیں سمجھا گیا۔5 جنوری 1949 کو اقوام متحدہ کے کمیشن نے ایک اور قرارداد منظور کرکے دونوں حکومتوں کی رضا مندی حاصل کی جس میں فوجوں کی ریاست جموں و کشمیر سے واپسی کے پروگرام کی تفصیلات طے تھیں،یہ قرارداد 13 اگست والی قرارداد سے مختلف تھی۔ اقوام متحدہ کے کمیشن برائے انڈو پاک(یو این سی آئی پی) حکومت ہندوستان اور پاکستان کی طرف سے 23 اور 25 دسمبر 1948ء کو مراسلات موصول ہوئے جس میں انہوں نے حسب ذیل اصولوں کی منظوری کی اطلاع دی جو کہ 13 اگست 1948 والی قرارداد کا ضمیمہ کہلائیں گی۔
$$$123$$$
مثال مشہور ہے کہ”ایک انسان کے ہاتھ کی پانچوں انگلیاں کبھی بھی برابر نہیں ہوتیں“لیکن کتنی عجیب بات ہے کہ کھاتے وقت یہ پانچوں انگلیاں ایک برابر ہو جاتی ہیں۔تاریخ گواہ ہے کہ بالکل ایسے ہی کراچی شہر کے مستقبل کو بنانے،سنوارنے اور چمکانے کے لئے سندھ کی سیاسی جماعتیں کبھی بھی نہ تو ماضی میں ایک دوسرے کے ساتھ ”سیاسی اتفاق“قائم کر سکی ہیں اور غالب امکان یہ ہی ہے کہ نہ ہی آئندہ کبھی قائم کر پائیں گی لیکن جب بات آجائے کراچی کے وسائل کو لوٹنے کی،کراچی کی زمینوں پر قبضہ کرنے کی ،کراچی کے تاجروں سے بھتہ لینے یا کراچی کے عوام کا معاشی و سیاسی استحصال کرنے کی تو کم از کم اس طرح کے نفع بخش معاملات پر کراچی کی تمام سیاسی جماعتیں ایک ہی صف میں برابر،برابر کھڑی نظر آتی ہیں زیادہ دور کیوں جائیں چند ماہ قبل کی ہی تو بات ہے کہ کراچی میں ابر رحمت اتنا برسا کہ سارا شہر کئی ہفتوں تک کے لئے بارش کے پانی میں ڈوب گیا مگر اس وقت کراچی پر گزشتہ چالیس برسوں سے یکے بعد دیگرے حکمرانی کرنے والی دونوں بڑی سیاسی جماعتیں یعنی ایم کیو ایم پاکستان اور پاکستان پیپلز پارٹی ڈوبتے شہر کی ذرہ برابر بھی”انتظامی ذمہ داری“ اپنے کاندھوں پر لینے کو تیار نہ ہوئیں۔
$$$123$$$
ایم کیو ایم پاکستان کا اصرار تھا کہ ”ہمیں تو کبھی شہر کا مکمل حکومتی انتظام ملا ہی نہیں،اس لئے ہماری پالیسیاں شہر کو کیسے اور کیونکر ڈبو سکتی ہیں؟“ جبکہ گزشتہ 12 برسوں سے سندھ پر مسلسل راج پاٹ کا فقید المثال حکومتی ریکارڈ قائم کرنے والی پاکستان پیپلز پارٹی نے یہ کہہ کر اپنا دامن عوام کے ہاتھوں سے صاف چھڑا لیا کہ ”ہم نے تو شہر میں ریکارڈ ترقیاتی کام کروائے تھے لیکن افسوس!کم بخت،بارش ہی اتنی زیادہ تھی کہ ہمارے کروائے گئے سارے ہی ترقیاتی کام خس و خاشاک کی مانند بارش کے پانی میں بہہ گئے“،دونوں سیاسی جماعتوں کی جانب سے کراچی شہر کے ساتھ مکمل”اعلان لاتعلقی“کی اطلاع عام ہو جانے کے بعد اہلیان کراچی کی دل جوئی کے لئے پاکستانی افواج کو مداخلت کرنا پڑی اور بالآخر شبانہ روز کی کڑی محنت کے بعد افواج پاکستان نے شہر کراچی کو بارش کے پانی میں ہمیشہ ہمیشہ کیلئے ڈوبنے سے بچا لیا۔
$$$123$$$
اچھی بات ہوئی کہ کراچی ڈوبنے سے بال بال بچ گیا لیکن اس سے بھی زیادہ اچھی بات یہ ہوئی کہ شہر پر حکومت کرنے والوں کی”بدحال حکومت“بھی ایک بار پھر سے بچ گئی۔
$$$123$$$
کراچی کے باسیوں نے جہاں شہر بچ جانے پر خدا کا شکر ادا کیا،وہیں سندھ کی سب سے بڑی سیاسی جماعت کی حکومت بچ جانے پر غیر سیاسی اشاروں کنایوں میں افسوس کا اظہار بھی خوب کیا۔بہرحال جس حکومت کو ڈوبتے شہری نظر آئے تھے،اسے دھوپ سینکتے شہری کیا خاک نظر آتے،گویا رات گئی،بات گئی اور حالیہ بارشوں سے پہلے اور بعد میں شہر کی تعمیر نو کرنے کے لئے سندھ حکومت نے جتنے بھی بلند بانگ”سیاسی وعدے“ کیئے تھے،وہ سب کے سب ”سیاسی بخارات“بن کر ہوا میں تحلیل ہو گئے کیونکہ تازہ ترین خبر یہ ہے کہ”اب سندھ حکومت کراچی کے جزیرے آباد کرنے میں بھرپور سیاسی و انتظامی دلچسپی رکھتی ہے“حالانکہ جس طرح سندھ حکومت نے شہر کراچی کو اپنے ”حسن انتظام “سے فیض یاب فرمایا ہے اگر یہ ہی انتظامی و سیاسی وارداتیں کراچی کے جزیروں پر بھی کرنے کی کوشش کی گئی تو خاطر جمع رکھیئے کہ کراچی کے جزیرے آباد ہوں یا نا ہوں بہرکیف کچھ طاقت وار جیالوں کے عالیشان آشیا نے ضرور آباد ہو جائیں گے۔
$$$123$$$
لطیفہ ملاحظہ ہو کہ پیپلز پارٹی کی طرف سے عوام الناس کو باوریہ کرایا جا رہا ہے کہ”کراچی کے جزیرے سندھ کی ملکیت ہیں اور ان پر وفاق کو ڈاکا نہیں ڈالنے دیا جائے گا“اس کا سادہ مطلب یہ ہوا کہ سندھ کی ملکیت پر ڈاکا ڈالنے کا تمام تر اختیار یا کاپی رائٹ فقط سندھ کی سیاسی جماعتوں کو ہے،کتنا اچھا ہوتا ہے کہ پیپلز پارٹی کی جانب سے یہ یقین دہانی کروائی جاتی کہ ”کراچی کے جزیرے جو کہ سندھ کی ملکیت ہیں، اس پر کسی بھی شخص یا سیاسی جماعت کو کرپشن کا ڈاکا ڈالنے کی اجازت نہیں دی جائے گی“دیکھیں بات وہی ہے،بس”سیاسی نیت“کے فرق سے بات کا مطلب کچھ جدا ہو گیا ہے اور شاید موٴخرالذکر مطلب سندھ حکومت کے وارے میں نہیں ہے،ویسے بھی اہلیان کراچی کو سمندر کے درمیان موجود اپنے سنسان جزیروں کے ماضی،حال اور مستقبل سے کوئی خاص غرض ہے بھی نہیں کہ انہیں وفاق آباد کرے گا یا پھر سندھ حکومت برباد کرے گی۔
$$$123$$$
جلیسان کراچی تو بس!کراچی کو آباد اور شاد دیکھنا چاہتے ہیں،مگر کتنی بدقسمتی کی بات ہے کہ کراچی شہر جس میں زندہ جاوید کروڑوں افراد بستے ہیں۔
$$$123$$$
سندھ کی دونوں بڑی سیاسی جماعتیں اتنے بڑے شہر کی خاک برابر پرواہ کرنے کے بجائے چند بے آب و گیاہ،سنسان جزیروں کے جنگل میں منگل منانے کے لئے وفاق پاکستان کے خلاف صف آرا ہونے کے لئے اپنی تمام تر ”سیاسی تیاریاں“ مکمل کر چکی ہیں۔
$$$123$$$
طرفہ تماشا تو یہ ہے کہ سندھ کی ساری جماعتیں ہی کراچی کے جزیروں کا حال بدل کر شہر کراچی کا مستقبل بدلنا چاہتی ہیں، یوں سمجھ لیجیے کہ سندھ کی سیاسی جماعتوں کے رہنماؤں کا یہ متفقہ اور آخری”سیاسی فیصلہ“ ہے کہ جب کراچی کے جزیرے آباد ہوں گے تو تب ہی جا کر شہر کراچی بھی آباد ہو گا اور جزیروں کی محفوظ آباد کاری کے لئے بنیادی شرط یہ ہے کہ ”وفاق پاکستان،کراچی کے جزیروں سے کوسوں دور رہے“۔
$$$123$$$
سندھ کی سیاسی جماعتوں اور وفاقی حکومت کی سیاسی آپا دھاپی کا شرمناک نظارہ کرتے ہوئے کراچی کے عوام تو بس اتنا سوچ رہے ہیں کہ”یہ سب مل جل کر،کراچی کوبدل رہے ہیں یا کراچی سے بدلہ لے رہے ہیں؟“مجھ نا سمجھ کے پاس تو اس سوال کا کوئی جواب موجود نہیں ہے اگر آپ کے پاس ہو تو ضرور بتائیے گا،اہلیان کراچی پر آپ کی عنایت ہو گی۔
$$$123$$$
حالیہ کانفرنس میں او آئی سی وزراء خارجہ کے سینتالیسویں اجلاس سے خطاب کرتے ہوئے وزیر خارجہ شاہ محمود قریشی نے کہا کہ بھارت کے زیر قبضہ جموں و کشمیر کے محصور عوام مدد کے لئے او آئی سی اور امت مسلمہ کی طرف دیکھ رہے ہیں تاکہ انہیں تکالیف سے نجات مل سکے۔او آئی سی ممالک سے اپیل ہے کہ وہ اپنا سیاسی و معاشی اثر و رسوخ استعمال کرتے ہوئے غیر قانونی طور پر بھارت کے زیر قبضہ جموں و کشمیر میں مزید مظالم کرنے سے بھارت کو روکیں۔
$$$123$$$
انہوں نے کہا کہ پاکستان دنیا کی پانچویں بڑی آبادی ہونے کے باوجود کرونا کے بدترین اثرات کی روک تھام میں کامیاب رہا ہے۔لیکن اس کے باوجود خطرہ ابھی ٹلا نہیں اور اس وبا کی دوسری شدید لہر ہم سب پر حملہ آور ہو چکی ہے۔کرونا عالمی وبا ان مشکلات میں سے محض ایک وجہ ہے جن سے امت آج برسر پیکار ہے۔
$$$123$$$
اسلاموفوبیا اور مسلمانوں سے نفرت کی لہر مغرب اور دیگر جگہوں پر تیزی سے سر اٹھا ر ہی ہے۔
$$$123$$$
قرآن کریم کی بے حرمتی اور رسول کریم صلی اللہ علیہ وآلہ وسلم کی شان اقدس کے منافی خاکوں کی دوبارہ اشاعت نے دنیا بھر کے ایک ارب اسی کروڑ مسلمانوں کے جذبات کو شدید ٹھیس پہنچائی ہے۔
$$$123$$$
گستاخانہ خاکوں جیسی شرمناک حرکات کو آزادی اظہار کے نام پر جواز نہیں دینا چاہئے۔بہت سارے ممالک میں انتہائی دائیں بازو کے انتہاء پسندوں کے سیاسی دھارے میں شامل ہونے اور ان کے برسر اقتدار آنے سے مسلمانوں کیلئے دشمنی اور عداوت کا ماحول بن چکا ہے ۔
$$$123$$$
اس نئے عفریت کے بارے میں آگاہی پیدا کرنا نہایت ضروری ہے۔ہم اس فورم سے گزارش کر رہے ہیں کہ مسلمانوں کے خلاف دانستہ اشتعال انگیزی اور نفرت پر اکسانے کو غیر قانونی قرار دینے کی عالمی مہم شروع کرنے کی ذمہ داری اس سیکرٹریٹ کو تفویض کی جائے۔ 15 مارچ کو اسلاموفوبیا کے مقابلے کا عالمی دن‘قرار دیا جائے۔بھارت میں ”ہندو توا“ کی بڑھتی ہوئی لہر نہ صرف بھارت کے مسلمانوں کے لئے خطرہ بن کر ابھری ہے بلکہ اس نے علاقائی سلامتی کو بھی خطرات سے دو چار کر دیا ہے۔
$$$123$$$
بی جے پی حکومت کھلم کھلا ہندو توا کا پرچار کر رہی ہے جو شدت پسند نسل پرستی کا نظریہ ہے جس میں مسلمانوں کے خلاف انتہائی نفرت کا زہر بھرا ہوا ہے۔مودی حکومت منظم انداز میں بھارت کے اندر مسلمانوں پر حملے کر رہی ہے۔ہجوم کے ہاتھوں لوگوں کا سرعام قتل تیزی سے بڑھ رہا ہے۔غیر قانونی طور پر بھارت کے زیر قبضہ جموں و کشمیر میں مقامی مزاحمت کی تحریک کو بدنام کرنے اور اپنے جرائم پر پردہ ڈالنے کے لئے بھارت پاکستان پر ’سرحد پار دہشت گردی‘ کے جھوٹے الزامات عائد کرتا ہے اور بھارت کوئی ’فالس فلیگ‘آپریشن اور کوئی مہم جوئی کر سکتاہے۔
$$$123$$$
بھارت لائن آف کنٹرول (ایل۔او۔سی) پر 2003ء جنگ بندی معاہدے کی بھی مسلسل خلاف ورزی کرتے ہوئے شہری آبادی کو نشانہ بنا رہا ہے۔پاکستان بے انتہاء تحمل کا مظاہرہ کر رہا ہے لیکن ہمارے صبر کی بھی ایک حد ہے۔پاکستان دہشت گردی کے عفریب کے خلاف صف اول میں جنگ لڑ رہا ہے جبکہ بھارت پاکستان کے اندر دہشت گردی کی کارروائیاں کرانے کا پورا تانا بانا بن رہا ہے۔
$$$123$$$
ہم نے بھارت کی جانب سے پاکستان میں دہشت گردی کرانے اور دہشت گردانہ کارروائیوں میں ملوث ہونے کے ناقابل تردید شواہد کا ڈوزئیر عالمی برادری کو پیش کیا ہے۔ہمیں امید ہے کہ او۔آئی۔سی‘اپنی اجتماعی حیثیت میں اور مسلم ممالک اپنی انفرادی حیثیت میں بھارت کو اس خطرناک راستے پر چلنے سے روکنے میں اپنا کردار ادا کریں گے۔وزیر خارجہ نے مزید زور دیا کہ افغان امن عمل نے افغان مہاجرین کی باعزت گھروں کو واپسی کا بھی موقع فراہم کر دیا ہے۔
$$$123$$$
تاہم حالیہ کانفرنس میں کشمیر پر متفقہ قرارداد کی منظوری پاکستان کی بڑی سفارتی کامیابی ہے۔اسلامی تعاون تنظیم کے وزرائے خارجہ اجلاس میں کشمیر پر پاکستان کے جائز اور اصولی موقف کی بھرپور حمایت اور گزشتہ سال 5 اگست کو مقبوضہ کشمیر کی آئینی حیثیت کی تبدیلی سمیت تمام بھارتی اقدامات کے مکمل استرداد پر مبنی قرارداد کی متفقہ منظوری بلاشبہ عالم اسلام کی جانب سے مظلوم کشمیری مسلمانوں اور اہل پاکستان کے ساتھ یکجہتی کا امید افزا مظاہرہ ہے۔
$$$123$$$
پاکستان کی پیش کردہ اس قرارداد کی منظوری سے بھارت کا پھیلایا ہوا یہ تاثر کہ اجلاس کے ایجنڈے میں کشمیر کا معاملہ سرے سے شامل ہی نہیں‘بالکل بے بنیاد ثابت ہو گیا اور یہ حقیقت ایک بار پھر واضح ہو گئی ہے کہ مسلم ممالک مختلف شعبوں میں بھارت سے مفادات کے اشتراک کے باوجود کشمیری مسلمانوں کے جائز حق کی حمایت کے اظہار میں کسی ہچکچاہٹ کا شکار نہیں۔
$$$123$$$
اسلامی وزرائے خارجہ کے 47 ویں اجلاس میں منظور کی گئی کشمیر سے متعلق قرارداد میں بھارت سے مطالبہ کیا گیا کہ وہ غیر کشمیریوں کو ڈومیسائل سرٹیفکیٹ کے اجرا اور دیگر ناجائز اقدامات منسوخ کرے۔
$$$123$$$
57 ملکوں نے آر ایس ایس،بی جے پی حکومت کی پالیسیوں کو مسترد کرتے ہوئے مطالبہ کیا کہ مودی حکومت متنازع خطے میں آبادی کا تناسب تبدیل کرنے کے حوالے سے کوئی بھی قدم اٹھانے سے باز رہے۔
$$$123$$$
قرارداد میں بھارتی فورسز کے مقبوضہ وادی میں انسانی حقوق کی پامالیوں،جعلی مقابلوں اور نام نہاد آپریشنوں میں ماورائے عدالت قتل سمیت ریاستی دہشت گردی کے دیگر واقعات کی شدید مذمت کی گئی۔ قرارداد میں معصوم شہریوں کے خلاف پیلٹ گنوں کے استعمال اور کشمیری خواتین کو ہراساں کرنے کی مذمت کرتے ہوئے کہا گیا کہ بھارت کورونا وائرس کے باعث پیدا ہونے والی صورتحال کو ملٹری کریک ڈاؤن بڑھانے کے لئے استعمال کر رہا ہے۔
$$$123$$$
قرارداد میں بھارت پر زور دیا گیا کہ وہ اقوام متحدہ کے فوجی مبصر گروپ کا کردار ایل او سی کے اطرف بڑھائے،جموں و کشمیر،سر کریک اور دریائی پانی سمیت تمام تنازعات عالمی قانون اور ماضی کے معاہدات کے مطابق طے کرے۔
$$$123$$$
قرارداد میں مزید کہا گیا کہ اقوام متحدہ سمیت عالمی برادری بھارت کے زیر قبضہ جموں و کشمیر میں صورتحال کی نگرانی کرے،عالمی برادری اور اقوام متحدہ پاکستان اور بھارت کے درمیان مذاکرات کی جلد بحالی کے لئے کردار ادا کرے اور سیکرٹری جنرل اقوام متحدہ خصوصی ایلچی کا تقرر کریں۔
$$$123$$$
قرارداد میں مطالبہ کیا گیا کہ نمائندہ خصوصی مقبوضہ کشمیر میں بے گناہ کشمیریوں کے انسانی حقوق کی خلاف ورزیوں کی مسلسل نگرانی کریں اور سیکرٹری جنرل اقوام متحدہ کو آگاہ کریں جبکہ سیکرٹری جنرل او آئی سی،انسانی حقوق کمیشن اور جموں و کشمیر پر رابطہ گروپ بھارت سے بات کرکے رپورٹ پیش کریں۔کشمیر پر پاکستان کے موقف کی اس کامیابی پر بھارت کا سخت رد عمل سامنے آیا۔
$$$123$$$
بھارتی امور خارجہ کی وزارت کے ترجمان انوراگ سری واستو نے او آئی سی کی مسئلہ کشمیر کی قرارداد کو مسترد کرنے کی وجہ یہ بیان کی کہ’اس میں حقائق غلط،بے معنی اور بلاجواز‘طریقے سے بیان کیے گئے ہیں۔انڈیا کے تھنک ٹینک آبزرور ریسرچ فاؤنڈیشن کے سینیئر رکن،صحافی اور تجزیہ کار سوشانت سرین کہتے ہیں کہ او آئی سی کے اعلامیے کی کوئی اہمیت نہیں ہے۔
$$$123$$$
تنظیم کی سب سے اہم ذمہ داریوں میں مسئلہ فلسطین بھی شامل ہے اور یقینا مسئلہ فلسطین تمام تر مسائل سے اولین مسئلہ کی حیثیت رکھتا ہے۔انتہائی افسوس کے ساتھ کہنا پڑتا ہے کہ اسلامی ممالک کی یہ تنظیم بھی اقوام متحدہ کی طرح مسئلہ فلسطین کے حل اور فلسطینیوں کے حقوق کا دفاع کرنے میں ناکام رہی۔مسئلہ فلسطین کے عنوان سے او آئی سی نے متعدد اجلاس بلائے جن میں سربراہی اجلاس بھی شامل تھے۔
$$$123$$$
المیہ تو یہ ہے کہ تنظیم کے رکن ممالک جب کسی بڑے اجتماعی یا کانفرنس میں کسی بھی مسئلے پر قرارداد منظور کرتے ہیں تو وہ متفقہ طور پر موقف ہوتا ہے لیکن بدقسمتی سے یہی رکن ممالک عملا ایک دوسرے کے ساتھ تعاون نہیں کرتے اور متفقہ طور پر منظور شدہ قراردادوں پر عمل نہیں کرتے۔چنانچہ تنظیم آگے نہیں بڑھ سکتی۔اسی وجہ سے یہ قراردادیں بے اثر اور بے سود ثابت ہوتی ہیں۔
$$$123$$$
اس لئے او آئی سی کے بارے میں یہ تاثر پیدا ہو گیا ہے کہ اس کی قراردادیں بے اثر اور بے سود ثابت ہوتی ہے جب تک تنظیم کے رکن ممالک کے رویے میں واضح اور بنیادی تبدیلی نہیں آئے گی وہ چیلنچر کا مقابلہ نہیں کر سکتے۔
$$$123$$$
علاوہ ازیں افریقی ملک نیامے نائیجر میں منعقدہ رابطہ عالم اسلامی کے وزرائے خارجہ کی 47 ویں کانفرنس میں رابطہ کے ممبران کے درمیان اسرائیل امارات عرب ڈیل کے حوالے سے اضطراب دکھائی دے رہا تھا اور کئی ارکان میں امارات کے فیصلوں،پالیسیوں پر شدید غم و غصہ کا اظہار بھی پایا گیا۔
$$$123$$$
رابطہ عالم اسلامی میں سعودی عرب کو ایک قائد کی حیثیت حاصل رہی ہے اور سعودی عرب نے ایک طویل عرصہ تک رابطہ کے اراکین ممالک کے اقتصادی امور کو بہتر بنانے کے لئے کئی مرتبہ مالی امداد فنڈ بھی دیئے ہیں۔سعودی عرب کا عالم اسلام میں سے دیگر اسلامی ملکوں سے برادرانہ تعلق و برتاؤ ہے۔حالیہ کانفرنس میں مسلمانان عالم اسلام کے مسائل کو بڑے واضح اقدامات میں ڈٹ کر پیش کیا گیا۔
$$$123$$$
پاکستان نے کشمیر کو مسئلہ اٹھانے اور اجلاس میں پیش کرنے میں سفارتی کامیابی حاصل کی۔اقوام متحدہ کے بعد او آئی سی آرگنائزیشن آف اسلامک ممالک دوسری بڑی بین الاقوامی تنظیم ہے۔57 اسلامی ممالک اس کے رکن ہیں اور تھائی لینڈ اقوام متحدہ و یورپی یونین کے مستقل نمائندے یہاں مندوبین کی حیثیت سے شرکت کرتے ہیں۔
$$$123$$$
رابطہ عالم اسلامی کا قیام 1969ء میں ہوا مسلمانان عالم کو ہمیشہ سے ہی رابطہ سے بڑی امیدیں وابستہ ہیں ہر تین سال میں اجلاس ہوتا ہے ۔
$$$123$$$
اس کے علاوہ سالانہ خصوصی میٹنگیں بھی منعقد کی جاتی ہیں جبکہ گروپ بہت کم مسلمانوں کی ایک متحدہ آواز کے طور پر دنیا میں بلند مقام بنانے میں ناکام رہا یہ صرف قراردادوں و تجاویز تک ہی محدود ہو کر رہ گیا ہے کوئی خامی قرار کے عملی نفاذ میں کبھی کامیابی نہیں ملی۔یہاں کوئی رکن ملک کسی کو جواب دہ نہیں ہے۔رابطہ کو سیاسی امور سے علیحدہ رکھ کر بڑی نا انصافی کی گئی۔
$$$123$$$
عالمی طاقتیں نہیں چاہتی کہ رابطہ او آئی سی دنیا میں ایک طاقتور مسلم بلاک بن کر ابھرے یا مسلم ممالک اپنے تنازعات کو باہم اس پلیٹ فارم پر حل کر لیں ضرورت اس امر کی ہے کہ دنیا میں تیزی سے بدلتے ہوئے رجحانات کو مد نظر رکھتے ہوئے اسے ایک موثر و مضبوط پلیٹ فارم بنایا جائے اور یہ ایک عظیم طاقت بن سکتی ہے اس میں نئی روح پھونکنے کے ساتھ ساتھ اصلاحات کی بھی ضرورت ہے۔
$$$123$$$
او آئی سی کے ذریعے سفارت کاری سے یہ رابطہ گروپ اسلام دشمن ملکوں پر اثر انداز ہو سکتا ہے۔غربت،جہالت کا خاتمہ، ممبران ملکوں میں ڈیجیٹل انقلاب برپا کرنے اور ان ملکوں کو اپنے پیروں پر کھڑا کرنے کے لئے ٹیکنالوجی،تعلیمی،معاشی،صنعتی ترقی کو بڑھایا جائے۔درآمدات و برآمدات کے حوالے سے ایک جامع پروگرام ترتیب دیا جائے عنقریب و پسماندہ اسلامی ملکوں کو ترقی کی شاہراہ پر لانا تمام مسلم الدار ملکوں کی اخلاقی ذمہ داری ہے۔مسلم ممالک اور دنیا میں مسلم اقلیتوں کی بقا تحفظ اور ترقی کا ایک موٴثر ایجنڈہ تیار کیا جائے۔
$$$123$$$
دہشت گردی کیخلاف نام نہاد جنگ اور چین کی اقتصادی ترقی نے ”سپر پاور“ امریکہ کو ایک نئے دوراہے پر لاکھڑا کیا ہے۔عالمی افق پر اقتدار کے خواب کو عملی جامہ پہنانے کیلئے امریکہ نے جو جال بنا تھا آج وہ خود اس میں بری طرح پھنس چکا ہے۔امریکہ اور اس کے اتحادیوں کے وہم و گمان میں بھی نہ تھا کہ عراق اور افغانستان کی جنگیں امریکی تاریخ کی مہنگی اور طولانی ترین جنگیں ثابت ہوں گی۔
$$$123$$$
ایک اندازے کے مطابق 2001ء سے لے کر 2020ء تک ان دونوں جنگوں و دیگر ممالک میں ہونے والے عسکری اخراجات کا تخمینہ تقریباً 6.4 ٹریلین امریکن ڈالر کے قریب لگایا گیا ہے۔امریکہ کا سب سے بڑا زوال یہ ہے کہ اس کا شمار آج قرض دینے والے ملک کے بجائے ”مقروض“ملک میں ہو رہا ہے ۔امریکہ 600 ارب ڈالر کے بانڈز بیچ کر چین کا سب سے بڑا مقروض بن چکا ہے،تجارتی عدم توازن اور قرضوں کے بوجھ سے جھنجھلاہٹ کے شکار واشنگٹن کو اپنی پوزیشن برقرار رکھنے کے لئے جنگ سے زیادہ آسان آپشن نظر نہیں آرہا جبکہ چین جنگ سے گریزاں ہے۔
$$$123$$$
مغربی ممالک خصوصاً امریکہ اور یورپ کی عوام کا اپنے حکمرانوں اور سرمایہ دارانہ نظام پر اعتماد کا فقدان دراصل مغرب میں معاشی ناہمواری،عدم مساوات اور جنگ و جدل کا نتیجہ ہے،یہی وجہ ہے کہ لوگ زوال پذیر معیشت سے پیدا ہونے والی کساد بازاری،بیروزگاری، غربت اور مہنگائی پر سراپا احتجاج ہیں۔
$$$123$$$
”کرونا“کے مہلک وار کے ساتھ ساتھ امریکہ اور چین کی تجارتی جنگ سے اقتصادی بحران دن بدن شدید سے شدید تر ہوتا جا رہا ہے۔
$$$123$$$
عالمی سطح پر طاقت کے معاملات جس تیزی کے ساتھ تبدیل ہوتے دکھائی رہے ہیں اس سے طاقت اور دولت کے بدلتے ہوئے معیار اور معاملات کے اثرات بھی وسیع اور گہرے ہیں لہٰذا امریکہ کی برتری کو لاحق خطرات میں سے بیشتر اس کے اپنے پیدا کردہ ہیں۔امریکہ دنیا بھر میں اپنی طاقت کا لوہا منوا کر عالمی سیاست اور سفارتکاری میں 6 عشروں سے مرکزی یا کلیدی کردار ادا کرتا آیا ہے لیکن اب اس کی تباہی کا سبب وہ بے نام پروگرام ہیں جو ختم ہوتے دکھائی نہیں دے رہے اور غیر معینہ مدت تک مسائل پیدا کرتے رہیں گے۔
$$$123$$$
امریکہ اور یورپ پر دنیا بھر کے متعدد ممالک انحصار کئے ہوئے تھے مگر اب انہیں اندازہ ہو چکا ہے کہ ان دونوں خطوں کے اپنے مسائل ہیں اور اندرونی سطح پر بھی شدید کشمکش پائی جاتی ہے اس لئے ان پر زیادہ بھروسہ نہیں کیا جا سکتا۔
$$$123$$$
عالمی معیشت و سیاست میں چین کی مستحکم ہوتی ہوئی پوزیشن متعدد ممالک کے لئے پریشانی کا سامان کر رہی ہے لہٰذا اسی چیز کو مدنظر رکھتے ہوئے امریکہ اپنے مفادات کے تحفظ کے لئے اتحادیوں کی مدد سے شطرنج کی بساط 2 براعظموں میں الگ الگ بچھا رہا ہے۔
$$$123$$$
امریکہ اور بھارت کے گٹھ جوڑ سے چین کو بھی شدید تشویش لاحق ہے کیونکہ بھارت بھی بحرہند میں ایک بڑی بحری قوت کی حیثیت رکھتا ہے جبکہ اسی سمندر کے راستے چین کی 70 تا 90 فیصد تجارت انجام پاتی ہے۔چین بحرہند کے راستے ہی مشرق وسطیٰ،افریقہ،یورپ اور شمالی و جنوبی امریکہ اپنا سامان تجارت برآمد اور درآمد کرتا ہے لہٰذا یہاں غور طلب امر یہ ہے کہ چین کی بھارت اور امریکہ کے ساتھ بڑھتی کشیدگی سے اب یہ خطرہ جنم لے چکا ہے کہ کسی بڑی جنگ کے دوران بھارتی بحریہ با آسانی بحری جہازوں کی ناکہ بندی کر سکتی ہے،گویا بھارت اس پوزیشن میں ہے کہ وہ جنگ کی صورت میں چین کی تجارت کو منجمند کرکے رکھ دے۔
$$$123$$$
مودی حکومت بھارتی بحریہ کو جدید جنگی جہازوں اور آبدوزوں سے لیس بھی کر رہی ہے ایسے میں درہ خنجر اب سے گوادر تک کے راستے نے بہت اہمیت حاصل کر لی ہے۔
$$$123$$$
چین کی یہ خواہش ہے کہ ایشیاء و افریقہ کو کسی نہ کسی طور پر ایک بھرپور بلاک کی شکل میں عالمی معیشت کے بڑے عنصر کے طور پر سامنے لائے لہٰذا”ون بیلٹ ونروڈ“ منصوبے کے تحت سڑکوں،ریلوے کی پٹڑیوں اور بندرگاہوں پر اربوں ڈالر لگانے کے ساتھ ساتھ فوجی صلاحیت کو بڑھانے پر بھرپور توجہ دینا اسی سلسلے کی ایک کڑی ہے،بحر الکاہل میں پہلے سے ہی چین کی سب سے بڑی بحریہ موجود ہے جس میں 3 سو سے زائد جہاز ہیں اور اب افریقہ میں 60 ارب ڈالر کے ترقیاتی منصوبوں میں مزید سرمایہ کاری کا اعلان یقینا امریکہ کیلئے لمحہ فکریہ سے کم نہیں ہے۔
$$$123$$$
ٹیکنالوجی کے میدان میں بڑے امریکی کریک ڈاؤن کیخلاف چین نے ملک میں ایک نیا قانون متعارف کرایا ہے جس کے تحت ”کنٹرولڈ مصنوعات“ کی برآمد پر مزید سختیاں لاگو ہوں گی یہ نیا قانون بالخصوص ملٹری ٹیکنالوجی اور ایسی مصنوعات پر لاگو ہو گا جس کی برآمد سے قومی سلامتی کو خطرات لاحق ہوں لہٰذا نئے قانون کی خلاف ورزی کرنے پر ساڑھے 7 لاکھ ڈالر سے زیادہ کا جرمانہ عائد ہو سکتا ہے،یاد رہے کہ بیرون ملک کام کرنے والے ادارے اور انفرادی شخص کو بھی سزا مل سکتی ہے۔
$$$123$$$
ٹرمپ انتظامیہ نے بھی ایک ایگزیکٹو آرڈر جاری کیا ہے جس کی وجہ قرار دی گئی ہے کہ چینی کمپنیاں اپنا مواد حکومت کے ساتھ بانٹتی ہیں اس اقدام سے ٹک ٹاک ،ہواوے اور ٹین سینٹ کمپنی شدید متاثر ہوئی ہیں۔امریکہ نے اشیاء پر اضافی ڈیوٹی لگا کر چین کی ٹیکنالوجی کی کمپنیوں پر پابندیاں مزید سخت کر دی ہیں۔چین صرف دنیا کی بہترین ٹیکنالوجی کے حصول کا ہی خواہاں نہیں بلکہ وہ اب عالمی سطح پر ٹیکنالوجی کے نئے معیار طے کرنے کی بھی کوشش کر رہا ہے یہی وجہ ہے کہ یہ معاملات امریکہ اور چین کے درمیان ٹیکنالوجی اور اقتصادی میدانوں میں ایک طویل ترین جنگ کی بنیاد تیار کر رہے ہیں۔
$$$123$$$
آزاد معیشت کا حال ہی میں جو نیا اتحاد ہوا ہے وہ امریکہ،میکسیکو اور کینیڈا کے علاوہ یورپی یونین سے بھی بڑا ہے کیونکہ ”آر سی ای پی“ کے اراکین ممالک کی کل پیداوار مجموعی عالمی پیداوار کا 29 فیصد ہے لیکن یہ سوال بڑی اہمیت کا حامل ہے کہ کیا”آر سی ای پی “آئندہ 20 برس میں کئی اشیاء کی برآمد پر ٹیکس ختم کر دے گا؟،اس معاہدے کے رکن ممالک میں سے کئی ایک کے درمیان پہلے ہی فری ٹریڈ معاہدے ہیں تاہم ان میں کچھ باتیں محدود کی گئی تھیں لیکن موجودہ فری ٹریڈ معاہدے”آر سی ای پی“ کے مقابلے میں کافی پیچیدہ ہیں جس کاروبار کی سپلائی چین یعنی اشیاء کی رسد کئی ممالک پر محیط ہے ان پر فری ٹریڈ معاہدے کے باوجود ٹیکس لگ سکتا ہے کیونکہ ان کی اشیاء کے جز کسی دوسرے ملک سے لائے گئے ہوتے ہیں۔
$$$123$$$
”ریجنل کمپری ہینسو اکنامک پارٹنر شپ“میں جنوبی کوریا،چین،جاپان،آسٹریلیا اور نیوزی لینڈ سمیت 10 جنوب مشرقی ایشیائی ممالک شامل ہیں،یہاں دلچسپ امر یہ ہے کہ امریکہ کو اس معاہدے میں شامل نہیں کیا گیا۔قبل ازیں بھی تحریر کیا جا چکا ہے کہ ٹرمپ نے 2016ء میں منصب صدارت سنبھالنے کے کچھ ہی عرصے بعد ”ٹرانس پیسیفک پارٹنر شپ“ سے دستبرداری کا فیصلہ کیا تھا اس معاہدے میں 12 ممالک شامل تھے اور چین کی بڑھتی ہوئی طاقت کا مقابلہ کرنے کیلئے اسے سابق امریکی صدر باراک اوباما کی حمایت بھی حاصل تھی۔
$$$123$$$
بھارت بھی ان مذاکرات کا حصہ تھا لیکن گزشتہ برس اس نے علیحدگی اختیار کی۔8 برس سے ”آر سی ای پی“ سے متعلق مذاکرات جاری تھے بالآخر جس معاہدے پر ”ایسوسی ایشن آف ساوٴتھ ایسٹ ایشین نیشنز“ کے ورچوئل اجلاس کے موقع پر دستخط کئے گئے ہیں اس میں جملہ حقوق کے حوالے سے ٹیلی کمیونیکیشنز،مالیاتی سروسز،ای کامرس اور دیگر متعدد پیشہ وارانہ سروسز کے حوالے سے خصوصی شقیں موجود ہیں۔
$$$123$$$
اس بات میں کوئی دو رائے نہیں ہیں کہ جہاں امریکہ معاشی تنزلی کا شکار ہے وہیں چین اپنی معیشت کو نئے خطوط پر استوار کرنے کے لئے کوششوں میں مصروف ہے۔چین اپنے ترقیاتی اہداف کو حاصل کرنے کیلئے ہر ممکن تگ ودو کر رہا ہے اور اس کے ترقیاتی منصوبے کا سب سے اہم ہدف پہلو یہ ہے کہ وہ فی کس آمدنی کو دوگنا کرے۔چین نے افریقہ کے 34 ممالک میں سرمایہ کاری کی ہے جس میں صرف نائجیریا میں 21 ارب،ایتھوپیا اور الجیریا میں 15 ارب سے زائد جبکہ انگولا اور جنوبی افریقہ میں 10,10 ارب ڈالر کی سرمایہ کاری کی ہے۔
$$$123$$$
ایک طرف امریکہ میں جاری اقتصادی بحران کے نتیجہ میں بڑی تعداد میں بینکوں کے بند ہونے سے بے روزگاری میں اضافہ ہو رہا ہے جبکہ دوسری طرف چین نے عالمی مالیاتی اداروں کی اجارہ داری ختم کرنے کے لئے جو مثبت قدم اٹھایا ہے اس سے ترقی پذیر ممالک کو وقت کے ساتھ ساتھ آئی ایم ایف اور ورلڈ بینک کے شکنجے سے نکلنے کا ایک موقع فراہم ہوا ہے۔یاد رہے کہ 90ء کی دہائی میں امریکہ میں مجموعی طور پر 12 سے زائد کمرشل بینک کام کر رہے تھے جن کی تعداد میں 40 فیصد کمی ہوئی ہے۔
$$$123$$$
امریکہ میں طبقاتی جدوجہد اور کشمکش اتنی شدت اختیار کر رہی ہے کہ سوویت یونین کی طرح اس کے بھی بکھر جانے کا ڈراب حقیقت کا روپ دھار چکا ہے۔ٹرمپ کی یہ خواہش ہی رہی کہ چین سے تجارت کم سے کم کی جائے تاکہ تجارتی خسارہ ختم ہو سکے اس مقصد کیلئے انہوں نے مختلف سامان بنانے والی کمپنیاں قائم کرنے کی بھی کوشش کی تاکہ بیشتر اشیاء بیرون ممالک خصوصاً چین سے نہ منگوانا پڑیں لیکن وہ اس میں خاطر خواہ کامیاب نہ ہو پائے اور اب ان کے دور اقتدار کے آخری ایام میں امریکہ اور چین کے مابین تناؤ مزید گھمبیر ہو چکا ہے جو کہ آنے والے دنوں میں نو منتخب امریکی صدر جوبائیڈن کیلئے ایک کڑا امتحان ثابت ہو گا۔
$$$123$$$
دنیا اس امر سے بخوبی آگاہ ہے کہ نائن الیون کے بعد امریکہ اور اس کے اتحادیوں نے دہشت گردی کیخلاف جو نام نہاد جنگ شروع کی اس نے آج پورے خطے کو اپنی لپیٹ میں لے لیا ہے۔ ایک طرف دنیا کو ایٹمی اسلحہ کے عدم پھیلاؤ پر وعظ،ترغیب،دباؤ اور لبھاؤ کے ذریعے ہر طرح کے ہتھکنڈے استعمال کئے جا رہے ہیں لیکن دوسری طرف اگر دیکھا جائے تو امریکہ اور مغربی ممالک نے ایٹمی اسلحہ کے اتنے انبار لگا لئے ہیں کہ اس سے دنیا لرز رہی ہے۔
$$$123$$$
چین اور مغرب کے مابین معاشی،عسکری اور معاشرتی تصادم کوئی نیا عجوبہ نہیں بلکہ اس کی جڑیں بہت گہری ہیں۔اس میں کوئی شک وشبے کی گنجائش نہیں ہے کہ امریکہ دور حاضر میں مغرب کا سب سے بڑا نمائندہ بن چکا ہے اسی لئے چین کے ساتھ اس کا وہ ٹکڑاؤ جاری ہے جو آج سے کئی سو سال قبل شروع ہوا تھا اسی تصادم کی تاریخ حیرت انگیز اور ڈرامائی ہے۔
$$$123$$$
امریکہ اور چین دونوں ہی جوہری طاقتیں ہیں لیکن وسائل کے لحاظ سے دونوں کی فوجی طاقت میں کافی زیادہ فرق ہے امریکی افواج کا بجٹ 610 ارب ڈالر جبکہ چین کا دفاعی بجٹ 228 ارب ڈالر کے لگ بھگ ہے۔
$$$123$$$
امریکہ کو اس صدی میں کئی جنگیں لڑنے کا تجربہ حاصل ہے جو اس نے اپنے سے کمزور ممالک کیخلاف لڑیں لیکن ان میں بھی اسے ناکامی کا سامنا کرنا پڑا جبکہ اس کے برعکس چین کو کوئی بھی بڑی جنگ لڑنے کا اتفاق نہیں ہوا یہی وجہ ہے کہ امریکہ 1839ء کی طرح پھر چین کو ڈرا دھمکا کر باہمی تجارت کا جھکاؤ اپنی طرف کرنے کی بھرپور کوشش کر رہا ہے لیکن اسے یہ بات ذہن نشین رکھنی چاہئے کہ آج بیجنگ بڑی عسکری طاقت بن چکا ہے لہٰذا امریکی اسٹیبلشمنٹ کو ڈیڑھ سو سال پہلے کی نسبت زیادہ طاقتور چین کا سامنا ہے اگر امریکہ نے سرد یا گرم جنگ چھیڑ دی تو ممکن ہے تاریخ کا پہیہ الٹا چل پڑے۔
$$$123$$$
امریکہ کو اب تاریخ سے سبق حاصل کر لینا چاہئے کہ جب چین قیادت میں ایشیائی اور افریقی ممالک اس کے سامنے مقابلے کیلئے کھڑے ہوں گے۔
$$$123$$$
ڈاکٹر سید محمد عظیم شاہ بُخاری
$$$123$$$
میں ہمیشہ سے لاہور کو عمرو عیار کی اس زنبیل سے تشبیہہ دیتا آیا ہوں، جس میں وہ سب کچھ موجود ہوتا تھا جو اسے چاہیئے ہوتا۔ یہی حال اس شہر کا ہے جس میں ایک آوارہ گرد کے لیئے وہ تمام لوازمات موجود ہیں جو اسے اپنی جانب کھینچتے ہیں۔ جب بھی آپ یہ سمجھتے ہیں کہ اب میں نے لاہور دیکھ لیا، یہ شہر ایک نئے زاویئے سے اپنے در آپ پر وا کر دیتا ہے اور آپ محوِ حیرت رہ جاتے ہیں کہ اس ملنگ کی گدڑی میں کتنے بیش قیمت لعل چھپے ہیں۔
$$$123$$$
آج میں یہاں ایک ایسی ہی جگہ کا ذکر کروں گا جو برسوں بعد میرے سامنے آئی ہے۔ لاہور کی اس تاریخی جگہ کا نام ''مقبرہ نواب میاں خان'' ہے جو سنگھ پورہ لاہور کے علاقے بھوگیوال میں جی ٹی روڈ پر کسی لُٹی ہوئی بیوہ کی طرح ماتم کناں نظر آتا ہے۔
$$$123$$$
چلیں اس کی تاریخ کے بخیئے اُدھیڑتے ہیں۔۔۔۔
$$$123$$$
شاہ عالمی کے ساتھ رنگ محل لاہور میں ایک خوبصورت حویلی واقع ہے جس کا نام حویلی میاں خان ہے۔
$$$123$$$
بہت سے لوگوں نے یہ حویلی دیکھ رکھی ہو گی جو والڈ سٹی کے اندر واقع ہے۔ یہ مقبرہ انہی نواب صاحب کا ہے ۔
$$$123$$$
نواب میاں خان ، نواب سعد اُللہ خان کے فرزند تھے جو مغل بادشاہ شاہ جہاں کے دور میں وزیرِ اعظم رہ چکے ہیں۔ نواب سعد اللہ خان جنہیں میاں سعد اللہ بھی کہا جاتا تھا، چنیوٹ کے ایک معزز خاندان سے تعلق رکھتے تھے۔ مذہب سے لگاؤ اور تعلیم کی جستجو انہیں لاہور کھینچ لائی جہاں انہوں نے مسجد وزیر خان کے ساتھ واقع مدرسے میں داخلہ لیا اور وہیں ایک کمرے میں رہنے لگے۔
$$$123$$$
کچھ عرصے کے بعد یہ دہلی روانہ ہوئے اور اپنی ذہانت اور حاظر جوابی کی بدولت شاہجہاں کے دربار تک راستہ بنانے میں کامیاب ہو گئے ۔ شاہجہاں، جو پہلے ہی قابل اور ذہین دماغوں کی تلاش میں رہتا تھا، نے انہیں ایوانِ عدل میں نوکری عنایت کردی ۔

عدالت نے حکم دیا ہے کہ زمینوں کا ریکارڈ اگر کمپیوٹرائزڈ نہیں ہوا تو سینئر ممبر بورڈ آف ریونیو اور متعلقہ افسران کے خلاف کارروائی کی جائے گی۔چیف جسٹس آف پاکستان جسٹس گلزار احمد نے سرکاری زمینوں پر تجاوزات اور سروے مکمل نہ ہونے پر سخت برہمی کا اظہار بھی کیا ہے۔
$$$123$$$
سینئر ممبر بورڈ آف ریونیو کا کہنا ہے کہ ریکارڈ مکمل کمپیوٹرائز کرنے کیلئے مزید 2 ماہ کی مہلت درکار ہیں،ٹھٹھہ کی زمینوں کا ریکارڈ ابھی تک کمپیوٹرائزڈ نہیں ہو سکا،ریکارڈ جلنے کی وجہ سے سروے نہیں ہو سکا۔
$$$123$$$
چیف جسٹس پاکستان نے ریمارکس دیئے ہیں کہ پورا ریونیو ڈیپارٹمنٹ اربوں روپے بنا رہا ہے،ایک انٹری کئی لوگوں کے نام پر کر دی جاتی ہے،ریونیو کا ادارہ سب سے کرپٹ ادارہ ہے کوئی بہتری نہیں آئی،کے ایم سی اور کے ڈی اے والوں کے پاس کوئی ماسٹر پلان نہیں ہے۔
$$$123$$$
اس میں کوئی دورائے نہیں ہیں کہ کراچی اور سندھ کا بیڑہ غرق کر دیا گیا ہے،کے ایم سی اور کے ڈی اے کے پاس کراچی کا تو ماسٹر پلان ہی نہیں،آدھا کراچی سروے نمبر پر چل رہا ہے،یونیورسٹی روڈ پر 15،15 منزلہ عمارتیں بنی ہوئی ہیں۔
$$$123$$$
بلوچستان،پنجاب اور کے پی کے کی زمینوں کا ریکارڈ بھی جلد کمپیوٹرائزڈ کرنے کی ہدایت کی گئی ہے۔کشمیر روڈ،کے ڈی اے کلب،اسکواش کورٹ،سوئمنگ پول و دیگر تعمیرات بھی گرانے کا حکم دیتے ہوئے سپریم کورٹ نے کہا کشمیر روڈ کو دوبارہ بچوں کے لئے کھول کر پارک بنائے جائیں۔پی ٹی آئی کے سینئر رہنماء حلیم عادل شیخ نے کہا ہے کہ پیپلز پارٹی کی آدھی سے زیادہ قیادت سندھ کو لوٹنے اور تباہ کرنے کے الزام میں نیب کی عدالتوں میں ہے۔
$$$123$$$
468 ارب کے بجٹ کے باوجود سندھ میں ڈاکو راج قائم ہے۔پیپلز پارٹی نے سندھ کو تباہ کر دیا ہے،پکے کے ڈاکوؤں کو ختم کئے بغیر کچے کے ڈاکوؤں کو روکا نہیں جا سکتا۔کراچی کی مقامی عدالت نے ملیر میں تجاوزات آپریشن کیخلاف ایم نائن موٹروے بلاک کرنے اور کار سرکار میں مداخلت کے مقدمے میں آئندہ سماعت پر گواہ کو پیش کرنے کی ہدایت کر دی ہے۔
$$$123$$$
پاکستان کے سب سے بڑے شہر کراچی میں بحریہ ٹاؤن میں سندھی قوم پرست جماعتوں کی طرف سے بدترین توڑ پھوڑ اور اشتعال انگیزی کا جو مظاہرہ کیا گیا وہ قابل افسوس ہے مذکورہ واقعہ میں مبینہ طور پر مقامی گوٹھوں کو مسمار کرنے کے خلاف سندھ کی قوم پرست جماعتوں،مزدور و کسان تنظیموں اور متاثرین کی جانب سے ”غیر قانونی قبضے چھڑوانے کیلئے“ ہونے والے چند عناصر نے اربوں روپے کی قیمتی املاک کو ناقابل تلافی نقصان پہنچایا کئی گاڑیوں اور متعدد موٹر سائیکلوں کو نذر آتش کر دیا گیا نیز نفرت سے بھپرے ہوئے ہجوم نے رہائشی عمارتوں میں توڑ پھوڑ سمیت،بحریہ ٹاؤن کے ماتھے کا جھومر یعنی اس کے خوبصورت مرکزی دروازے کو بھی آگ لگا دی جبکہ ریسٹورنٹس‘دکانیں‘دفاتر‘ شورومز میں توڑ پھوڑ کے ساتھ معصوم رہائشیوں کو زود و کوب کرکے بہیمانہ تشدد کا نشانہ بھی بنایا اس حملے نے کراچی کے باسیوں کو شدید عدم تحفظ‘خوف و ہراس اور پریشانی کے ساتھ ساتھ زبردست حیرانی میں بھی مبتلا کر دیا ہے،یہاں یہ بھی قابل غور امر ہے کہ اس حملے کے وقت ”فول پروف سکیورٹی“ کہاں غائب تھی؟بہرکیف حالیہ واقعہ نے بحریہ ٹاؤن کی غیر معمولی ”تجارتی ساکھ“ کو دو ٹکے کا کرکے رکھ دیا ہے۔
$$$123$$$
سانحہ بحریہ ٹاؤن کے ذریعے کراچی شہر کی معاشی ترقی پر بھی شب خون مارنے کی مذموم حرکت اور منظم کوشش کی گئی ہے کیونکہ گزشتہ چند برس میں دنیا بھر کے سامنے ”محفوظ کراچی“ کا غیر معمولی تاثر اجاگر ہوا تھا اور یوں طویل مدت بعد کراچی شہر ایک بار پھر سے سرمایہ کاروں کیلئے منافع بخش سرمایہ کاری کا پُرکشش ذریعہ بنتا جا رہا تھا مگر یہ بات شاید کراچی شہر کی ترقی سے حسد کرنے والوں کو ایک آنکھ نہ بھائی اور انہوں نے بالآخر نہتے کراچی کا معاشی استحصال کرنے کا نیا راستہ تلاش کرکے ہی دم لیا بعض حلقے جان بوجھ کر یہ اصرار کر رہے ہیں کہ بحریہ ٹاؤن کو اپنی اشتعال انگیزی کا نشانہ بنانے والوں کو بنیادی مقصد صرف ”ملک ریاض“ کو ہی سبق سکھانا تھا۔
$$$123$$$
کراچی کے باسیوں کو ان کی بات ماننے میں ذرا تامل نہیں ہوتا اگر بحریہ ٹاؤن پر لشکر کشی کرنے والے پاکستان مخالف نعرے نہ لگاتے،قانون نافذ کرنے والے ریاستی اداروں کو برا بھلا نہ کہتے اور بعض مبینہ اطلاعات کے مطابق لوگوں کے شناختی کارڈ چیک کرکے ان کی دکانیں اور کاروبار نذر آتش کرنے کا فیصلہ نہ کرتے یعنی تعصب کی نفرت میں پاگل ہونے والے ہجوم کا اتنا ہوش بہرحال تھا کہ کس کی دکان جلانی ہے اور کس کی نہیں؟۔
$$$123$$$
بحریہ ٹاؤن کراچی کی انتظامیہ بارہا اپنا موٴقف دہرا چکی ہے کہ کسی کی زمینوں پر ناحق قبضہ نہیں کیا گیا اور کوئی اگر ایک انچ بھی اپنی ملکیت، زمینوں پر غیر قانونی کام یا قبضہ ثابت کر دے تو وہ ذمہ دار ہوں گے پہلے بھی آزادانہ تحقیقات کا سامنا کیا ہے اور اب بھی کرنے کیلئے تیار ہے“مگر اعتراض کرنے والوں نے آج تک احتجاج اور مظاہروں کے علاوہ دیگر قانونی اور آئینی راستے اختیار کرنے کی کوشش ہی نہیں کی، حیران کن بات یہ ہے دہشت گردی کے اس واقعہ میں شامل ہونے والے افراد کا تعلق آس پاس کے علاقوں سے ہر گز نہیں تھا بلکہ یہ افراد خصوصاً اندرون سندھ سے بسوں اور گاڑیوں میں بھر کر خصوصی طور پر لائے گئے تھے۔
$$$123$$$
ملک ریاض کی شخصیت سے ہم لاکھ اختلاف کریں مگر یہ ایک ناقابل تردید حقیقت ہے کہ بحریہ ٹاؤن کراچی جہاں بیرون ملک پاکستانیوں کی سرمایہ کاری کے ذریعہ پاکستان کے لئے کثیر زرمبادلہ لانے کا سبب بنا،وہیں یہ عظیم الشان منصوبہ سندھ کی عوام کیلئے روزگار اور اعلیٰ درجے کی رہائشی سہولیات بھی مہیا کرنے میں کامیاب رہا۔یاد رہے کہ اس وقت بھی بحریہ ٹاؤن کراچی میں بڑی تعداد میں سندھی گھرانے رہائش پذیر ہیں جو نہ صرف یہاں اپنے کاروبار قائم کر چکے ہیں بلکہ یہاں قائم دفاتر میں ملازمت کرکے اپنے گھر والوں کیلئے حلال رزق کا بندوبست بھی کر رہے ہیں۔
$$$123$$$
سانحہ بحریہ ٹاؤن اپنے پیچھے کئی سوالات کے جوابات ہنوز تشنہ چھوڑ گیا ہے۔مثال کے طور پر جب سندھ حکومت کو اس احتجاج کے بارے میں کئی روز سے علم تھا تو پھر کیوں مناسب حفاظتی انتظامات نہیں کئے گئے،کیا بحریہ ٹاؤن کے کاروباری حلقوں اور رہائشیوں کیلئے انصاف کے دروازے بند رہیں گے؟۔ کراچی کی عوام کیلئے بہترین کمیونٹی منصوبے بنانے والوں کو بلیک میلنگ،دھونس اور تشدد کا عذاب کب تک بھگتنا ہو گا،اور نہتا کراچی آخر کب تک یونہی تعصب زدہ فکر کے حامل مسلح شرپسند عناصر کا نشانہ بنتا رہے گا۔
$$$123$$$
کینیڈا میں مسلم خاندان کے بہیمانہ قتل نے نام نہاد مغربی تہذیب کا پول کھول دیا ہے اور حالیہ واقعے کے بعد کسی شک و شبہ کی گنجائش باقی نہیں رہ جاتی کہ”اسلاموفوبیا“مسلمانوں کے لئے ایک بڑا چیلنج بن چکا ہے۔مغرب میں اسلام کیخلاف نفرت و عداوت کی لہر میں شدت آگئی ہے جو مسلمہ اُمہ کے لئے لمحہ فکریہ ہے کہ آخر دنیا بھر میں مسلمانوں کو ہی کیوں نشانہ بنایا جا رہا ہے؟۔
$$$123$$$
وزیراعظم عمران خان نے بھی دلخراش سانحہ کو مغربی ممالک میں پھیلنے والے”اسلاموفوبیا“ کی ایک کڑی قرار دیا۔قبل ازیں وزیراعظم عمران خان نے جنرل اسمبلی کے 74 ویں اجلاس میں کھل کر اسلاموفوبیا کا اظہار کرتے ہوئے یورپ کو جھنجھوڑ کر رکھ دیا تھا کہ دنیا میں جہاں جہاں مسلمان آباد ہیں وہاں ان کے خلاف نفرت و عصبیت کی مہم شروع ہے۔
$$$123$$$
چنانچہ احتجاجی مراسلے،یادداشتیں پیش کرنے کے بجائے مسلم ممالک کو یکجا ہو کر عالمی سطح پر بھرپور آواز بلند کرنے کی ضرورت ہے۔
$$$123$$$
ازخود نسل پرستی کا اعتراف کرتے ہوئے کینیڈین وزیراعظم جسٹن ٹروڈو نے کہا کہ ”اگر کوئی یہ سوچتا ہے کہ نسل پرستی اور نفرت اس ملک (کینیڈا) میں نہیں ہے تو میں ان کو یہ کہنا چاہتا ہوں کہ آپ ہسپتال میں ایک بچے کو ایسے پرتشدد واقعے کی وضاحت کیسے پیش کریں گے؟آپ کیسے ان خاندانوں سے نظریں ملا کر کہہ سکتے ہیں کہ اسلاموفوبیا ایک حقیقت نہیں ہے؟“۔
$$$123$$$
سوال تو یہ ہے کہ مغربی سرزمین پر اگر کوئی مقامی عیسائی،یہودی 100 مسلمانوں کو بھی کچل ڈالے تو جائے وقوعہ پر پھول چڑھا کر،موم بتیاں جلا کر کیوں معاملہ پس پشت ڈال دیا جاتا ہے۔اگر حملہ آور کا پاکستانی،یا کسی اور مسلم ملک سے تعلق ہوتا؟تو کیا ہوتا؟اب تک ہم پر قیامت ٹوٹ چکی ہوتی۔ حکمرانوں پر لرزہ طاری ہو جاتا۔تحقیقات سے قبل ہم کو سزا سنا دی جاتی،ہمارے ایٹمی اثاثوں پر دشمنان اسلام کی نظر بد پہلے سے ہی ہے۔
$$$123$$$
افسوس تو یہ ہے کہ یہ مغرب ہی ہے جہاں آزادی اظہار رائے کی آڑ میں مسلمانوں کے جنونی قاتل اسرائیلی وزیراعظم کو نوبل پرائز سے نوازا جاتا ہے۔در حقیقت یورپ سے لیکر ہندوستان تک اسلاموفوبیا کی لہر عروج پر ہے۔مودی کی سرپرستی میں حیوانیت کا ننگا ناچ کھیلا جا رہا ہے، مسلمانوں کے گلے کاٹے جا رہے ہیں،دن دیہاڑے پولیس کی سرپرستی میں آر ایس ایس کے غنڈے مسلم خواتین کی عصمتیں لوٹتے ہیں، یہاں تک کہ کورونا کا ملبہ بھی مسلم طبقے پر ڈال دیا گیا۔
$$$123$$$
الغرض آر ایس ایس کا پرچارک نریندر مودی ہندوستان سے مسلم نام و نشاں مٹانے کے گھناؤنے منصوبے پر عمل پیرا ہے۔جودھ پور میں پاکستانی ہندوؤں کے ایک پورے خاندان کو موت کے گھاٹ اتار دیا گیا اور عالمی میڈیا سمیت انسانی حقوق کے ادارے بھی ٹس سے مس نہیں ہوئے،لائن آف کنٹرول پر بھارتی فوج کے اشتعال انگیز کارروائیاں جاری ہیں۔
$$$123$$$
اب تک ڈھائی سو سے زائد مسلمانوں کو گائے ذبیحہ کی آڑ میں قتل کیا جا چکا ہے۔
$$$123$$$
اس وقت افغانستان میں امریکہ اور اس کے یورپی دجالی صہیونی حواریوں کا کیا حال ہو چکا ہے وہ سب جانتے ہیں،دوسری جانب بحیرہ روم اور بحیرہ اسود پر ترکی کی سرگرمیاں زور پکڑتی جا رہی ہیں، روس اور چین اور ترکی کے درمیان ایک عسکری،معاشی اور سیاسی اتحاد وجود میں آچکا ہے افریقہ میں چین کی معاشی پیش قدمی اور ترکی کی جانب سے افریقہ میں پیر جمانے کے عمل نے پورے یورپ کو فکر مند کر دیا ہے کہ اب یہاں ان کی غیر انسانی دہشت گردانہ سرگرمیوں کے لئے وقت محدود ہو چکا ہے یہی وجہ ہے کہ اب مذہب کے نام پر یورپ کو ایک مرتبہ پھر اکٹھا کرنے کی تیاری ہے جس کے لئے آزادی رائے کے نام پر رسول پاک صلی اللہ علیہ وآلہ وسلم کی توہین کا پہلو نکال کر پوری مسلم دنیا کو اشتعال دلایا گیا تاکہ اس کے ردعمل کے غبار میں یورپ میں اسلام دشمن قوتوں کی نئی صف بندی کی جا سکے۔
$$$123$$$
چونکہ جغرافیائی طور پر فرانس شمالی افریقہ کے قریب واقع ہے اور الجزائر جیسے بڑے ملک میں اسے استعماریت کا خونی تجربہ بھی ہے اس لئے ابتداء یہاں سے ہوئی۔تاہم یہ معاملہ صرف فرانس تک محدود نہیں رہا بلکہ اس کی پشت پر پورا یورپ اور امریکہ کھڑا ہے۔شمالی افریقہ سے لیکر وسطی ایشیا تک کی جدید تاریخ دیکھ لی جائے وہاں فرانس نے افریقہ میں مسلمانوں کی دولت لوٹنے کے لئے بے پناہ ظلم و ستم ڈھائے ہیں الجزائر کی جنگ آزادی کسے یاد نہیں جہاں 70 لاکھ نہتے مسلمانوں فرانسیسی استعمار کے خلاف جنگ آزادی لڑتے ہوئے شہید ہوئے۔
$$$123$$$
الجزائر میں ہی فرانس نے سب سے پہلے اپنے ایٹمی دھماکے کرکے یہاں کی آبادی کی زندگیوں کو داؤ پر لگایا تھا۔مالی اور چاڈ کاٹنوں سونا فرانس میں منتقل کیا گیا اور اس علاقے کے مسلمانوں کو فاقوں مرنے پر مجبور کر دیا گیا۔ یورپین تاریخ دان اس بات کا اعتراف کرنے پر مجبور ہیں کہ فرانس کی تمام ثروت کا انحصار افریقہ سے لوٹی ہوئی دولت پر ہے۔
$$$123$$$
الجزائر،چاڈ،مالی اور دیگر افریقی ملکوں میں فرانس نے انتہائی منصوبہ بندی سے مسلمان علما دین اور ان کے ہزاروں طالب علموں کو موت کے گھاٹ اتار دیا تاکہ اسلام کے حوالے سے اس خطے میں زیادہ سے زیادہ جہالت یا لاعلمی پھیل سکے ایسا تقریباً تمام یورپی ملکوں نے اپنے اپنے مسلم مقبوضات میں کیا۔
$$$123$$$
فرانسیسی اور دیگر مغربی مورخین کے مطابق بیسویں صدی میں فرانس کی کوئی وقعت نہیں تھی سوائے تین چیزوں کے ایک وہ جوہری قوت بن گیا دوسرے جوہری قوت کی وجہ سے اسے سلامتی کونسل میں نمایاں مقام حاصل ہو گیا اور تیسرا سب سے بڑا عامل افریقہ ہے جہاں کی دولت لوٹ کر فرانس نے اپنے آپ کو مضبوط کیا۔
$$$123$$$
دوسری جانب یورپ میں مسلم تارکین وطن کے خلاف نسل پرستی کی بنیاد پر ہی عدم رواداری فروغ پا رہی ہے،ووٹوں کے حصول کے لئے سیاسی قائدین مسلم مخالف جذبات کو ہوا دینے والے گروپوں کی سرپرستی کر رہے ہیں۔
$$$123$$$
”اسلاموفوبیا“ ان کا سیاسی ایجنڈہ بن چکا ہے۔سب سے تشویشناک بات یہ ہے کہ سیاسی قیادتیں یا حکومتیں اس طرز عمل،رجحان کو روکنے یا اس کے خلاف صف آراء ہونے کے بجائے اس کو سیاسی مقاصد اور انتخابات میں زیادہ حمایت حاصل کرنے کے لئے استعمال کرتے ہیں۔مغرب دنیا میں ہر کہیں اقلیتوں کے تحفظ کی بات کرتا ہے تو پھر یورپ میں مسلمانوں کو مقامی معاشروں میں گھلنے ملنے اور جذب ہونے پر کیوں اصرار کیا جا رہا ہے یہ تو دوہرا معیار ہے۔
$$$123$$$
ہم عالمی منظر نامہ کا جائزہ لیں تو ہمیں یہ معلوم ہو جائے گا کہ آج کس قدر نیو ورلڈ آرڈر کا دجالی نظام کہیں کامیاب تر تو کہیں شکست خوردہ ہوتا ہوا نظر آرہا ہے۔اسی نیو ورلڈ آرڈر کے استحکام کے نام پر پوری دنیا میں جس طرح مسلمانوں کا قتل عام کیا جا رہا ہے اور جس طرح اقوام متحدہ جیسے اداروں نے اس پر خاموشی اختیار کی ہوئی ہے۔اس طرح یہ پتہ چلتا ہے کہ تمام عالمی ادارے اسی نیو ”ورلڈ آرڈر“ کے تحت کام کرتے ہیں اور مسلمانوں کا قتل عام اس آرڈر کی ایک کڑی ہے۔تاہم عالم اسلام کے ساتھ مغرب کی عداوت کو بڑھانے میں تحریک استشراق (Orientalism) کا اہم کردار رہا ہے۔مستشرقین اسلام کے ساتھ منافرت و دشمنی کو صلیبی جنگوں سے جوڑتے ہیں۔
$$$123$$$
جنوب امریکی علاقے کے ریڈ انڈین قبائل سے تعلق رکھنے والے ایک سردار نے کبھی کہا تھا کہ ”جب سفید آدمی پہلی بار ہماری سرزمین پر آیا تھا تو اس کے پاس بائبل تھی اور ہمارے پاس وافر رزق،قیمتی ہیرے جواہرات اور زرخیز اراضی تھی لیکن اب سفید آدمی کے پاس ہماری تمام وسیع و عریض زرخیز اراضی ہے جبکہ ہمارے پاس صرف بائبل رہ گئی ہے“۔
$$$123$$$
امریکیوں کے توسیع پسندانہ عزائم کی حقیقت کو سمجھنے کے لئے ضروری ہے کہ ریڈ انڈین قبیلہ کے سردار کے کہے گئے درج بالا جملہ پر ہزار بار تفکر اور تدبر کیا جائے بلاشبہ امریکہ ایک عالمی طاقت ہے لیکن اس کی بنیادوں میں بے شمار مظلوم ریڈ انڈین قبائل،محکوم اقوام اور غریب ممالک کا خون ناحق اور قیمتی وسائل کی چمک دمک شامل ہے،بدقسمتی کی بات یہ ہے کہ امریکی اپنے آپ کو دنیا کی سب سے زیادہ تہذیب یافتہ اور جمہوری قوم سمجھتے ہیں اور تمدن و جمہوریت کا یہ ہی تحفہ وہ ہر قوم کو زبردستی دینا چاہتے ہیں لیکن اس کے عوض میں وہ مفتوح ملک کی عوام کے تمام وسائل کو اپنے تصرف میں لینا ہر گز نہیں بھولتے یقینا افغانستان میں بھی امریکہ افغان عوام کیلئے جمہوری نظام کا نام نہاد تحفہ لے کر ان کے انتہائی قیمتی اور قدرتی معدنی وسائل پر قبضہ کرنے کے لئے ہی حملہ آور ہوا تھا اور کسی حد تک افغانستان کے معدنی وسائل اپنی عوام کی فلاح و بہبود کے لئے حاصل کرنے میں بھی کامیاب رہا مگر یہاں کوہستانی مزاج کے حامل طالبان کی جانب سے ہونے والی 19 برس پر محیط طویل ترین مزاحمت نے امریکہ کو شدید جانی و مالی نقصانات سے دو چار کیا اگر یہ کہا جائے کہ امریکہ کو افغانستان میں معاشی فوائد سے کہیں زیادہ شدید ترین مالی خسارہ برداشت کرنا پڑا تو بے جا نہ ہو گا۔
$$$123$$$
امریکی محکمہ دفاع کے مطابق افغانستان میں اکتوبر 2001ء سے ستمبر 2019ء تک مجموعی فوجی اخراجات 778 بلین ڈالر تھے اس کے علاوہ امریکی محکمہ خارجہ،امریکی ایجنسی برائے بین الاقوامی ترقی(یو ایس ایڈ) اور دیگر سرکاری ایجنسیوں نے تعمیر نو کے منصوبوں پر 44 ارب ڈالرز خرچ کئے۔سرکاری اعداد و شمار کے مطابق 2001ء میں جنگ کے آغاز سے اب تک آنے والی مجموعی لاگت 822 ارب ڈالر تک پہنچ چکی ہے لیکن اس میں پاکستان میں آنے والے اخراجات شامل نہیں جسے امریکہ افغان سے متعلقہ کارروائیوں کے لئے اپنے فوجی اڈے کے طور پر استعمال کرتا رہا ہے۔
$$$123$$$
افغان صدر اشرف غنی کی جانب سے ہلاکتوں کے اعداد و شمار ظاہر کرنے کا انتہائی غیر معمولی تھا کیونکہ امریکی اور افغان حکومتیں عام طور پر افغان ہلاکتوں کی تعداد شائع نہیں کرتی تھیں تاہم کچھ میڈیا رپورٹس میں کہا گیا ہے کہ حالیہ برسوں میں افغان سکیورٹی فورسز کی ہلاکتیں بہت زیادہ ہوئیں اور بعض اوقات ایک دن میں اوسطاً 30 سے 40 اموات ہوتی ہیں۔
$$$123$$$
افغانستان میں اقوام متحدہ کے امدادی مشن (یوناما) کے مطابق جب سے اس نے 2009ء میں باقاعدگی سے شہری ہلاکتوں کا شمار رکھنا شروع کیا تھا تب سے ایک لاکھ سے زیادہ شہری ہلاک یا زخمی ہوئے ہیں۔افغان سرزمین پر ہونے والے بے پناہ جانی و مالی نقصان نے ہی امریکی حکام کو افغانستان سے امریکی افواج کے جلد از جلد انخلاء کا کڑوا گھونٹ بھرنے پر مجبور کیا ہے لیکن سب سے اہم نکتہ یہ ہے کہ غیر ملکی فوجیوں کی واپسی کے بعد افغانستان میں تقریباً طاقت کا توازن طالبان کے پلڑے میں آجائے گا مگر ایسے میں یہ مسئلہ بھی ہے کہ طالبان ایک گروہ یا ایک خیال طاقت کا نام نہیں ہے یہ مختلف گروہوں میں بٹے ہوتے ہیں،زبان،نسل،مسلک کی تفریق اپنی جگہ بڑی تفریق شمال اور جنوب کی ہے موجودہ افغان حکومت میں اشرف غنی جنوب کے پشتو بیلٹ کی اور عبداللہ شمال میں فارسی بیلٹ کی نمائندگی کرتے ہیں اور دونوں رہنماؤں کے آپس میں شدید اختلاف ہیں۔
$$$123$$$
افغان طالبان کا یہ مشہور جملہ یا محاورہ بہت کچھ سوچنے پر مائل کرتا ہے کہ ”امریکہ کے پاس گھڑی ہے اور ہمارے پاس وقت “جہاں تک بات اشرف غنی کی کٹھ پتلی جمہوری حکومت کی ہے تو اس کے قدم ابھی سے لڑکھڑانے شروع ہو گئے کیونکہ طالبان نے امریکی افواج کے تیز رفتار انخلاء سے فائدہ اُٹھاتے ہوئے اشرف غنی کی افغان فورسز انتہائی سرعت کے ساتھ نشانہ بنانا شروع کر دیا ہے۔
$$$123$$$
پہلی جنگ عظیم کے خاتمے کے بعد سویلین اور فوجی وسائل نقل و حمل کے شعبے میں ہونے والی ترقی اور تیل کی بڑھتی ہوئی اہمیت کی وجہ سے ایران اور خطہ بڑی طاقتوں کے درمیان مقابلے کا مرکزی نقطہ بنا رہا۔دوسری عالمی جنگ کے دوران روس،برطانیہ اور امریکہ نے نازی جرمنی کو تیل کی دولت سے مالا مال ایرانی علاقوں تک پہنچنے سے روکنے کی خاطر ایک محاذ تشکیل دیا تھا۔
$$$123$$$
اس اتحاد کے تین سرکردہ رہنما سٹالن، روزویلٹ اور ونسٹن چرچل جنگ کے دنوں میں بھی تہران کے اندر مذاکرات کی میز سجایا کرتے تھے۔ہٹلر کی شکست کے بعد روس نے ایران میں قدم جما لیے اور تہران کے ساتھ پیٹرولیم کے متعدد معاہدوں پر دستخط کیے۔
$$$123$$$
بعد ازاں واشنگٹن اور لندن نے ماسکو۔تہران معاہدے ختم کروا کر روس کو خطے سے بے دخل کرایا۔برطانیہ اور امریکہ کو دس برس بعد احساس ہوا کہ انتخابی عمل کے نتیجے میں ڈاکٹر مصدق کا ایرانی حکومت کی سربراہی تک پہنچنا دراصل بائیں بازو اور اس وقت کے سوویت یونین کے دوبارہ تہران داخلے کی راہ ہموار کر سکتا ہے۔
$$$123$$$
اسی خدشے کی بنا پر ڈاکٹر مصدق کا تختہ الٹ دیا گیا تاکہ وہاں بادشاہت کو تحفظ دیا جا سکے۔امریکہ کو سوویت یونین کی نیت پر اس وقت مزید شک گزرا جب کریملن نے ایران کے ہمسایہ ملک افغانستان پر دسمبر 1979ء میں حملہ کیا۔حملہ ایران میں رضا شاہ پہلوی کی بادشاہت کے خاتمے کے 10 ماہ بعد کیا گیا۔
$$$123$$$
صورت حال دیکھ کر امریکہ،افغانوں کی مدد سے سوویت یونین روس کا راستہ روکنے سات سمندر پار سے دوڑا چلا آیا۔
$$$123$$$
واشنگٹن کی سوچی سمجھی رائے تھی کہ سوویت یونین،ایران پر تسلط جمانا چاہتا ہے کیونکہ گرم پانیوں اور تیل کی دولت تک رسائی کا خواب لے کر سفید ریچھ خطے پر حملہ آور ہو چکا تھا۔یہ پہلا موقع تھا جب چینیوں نے مشرق وسطیٰ،بالخصوص مغربی ایشیا اور مشرقی افریقہ،تک پاؤں پھیلانے میں دلچسپی کا اظہار کیا۔اپنی اس رغبت کو انھوں نے بھرپور اقتصادی تعاون کی حکمت عملی کا نام دیا،جسے آج ہم‘روڈ اینڈ بیلٹ‘منصوبے کے طور پر جانتے ہیں۔
$$$123$$$
چین کا ایران سے جامع اسٹریٹجک معاہدہ راتوں رات طے نہیں پایا۔چینی صدر کے 2016ء میں دورہ تہران کے دوران اس پر مذاکرات کا آغاز اور پھر اسے امریکی میڈیا کے ذریعے مشتہر کیا گیا۔معاہدے پر دستخط کے لئے دونوں ملکوں نے جس وقت کا انتخاب کیا گیا ہے اس نے بہت سے سوالات کھڑے کر دیے ہیں۔خفیہ معاہدے کی اب تک سامنے آنے والی تفصیل اس بات کی چغلی کھا رہی ہے کہ دونوں ملکوں کے درمیان اقتصادی تعاون کی آڑ میں ہونے والی ’ڈیل‘ سے بہت بڑے مقاصد حاصل کرنا مقصود ہیں جنہیں کسی مصلحت کی بنا پر ابھی سامنے نہیں لایا جا رہا۔
$$$123$$$
معاہدے پر دستخط دونوں ملکوں کے درمیان سفارتی تعلقات کی نصف سنچری مکمل ہونے پر ہونا اپنی جگہ اہم ہے۔ چین،ایران کا پرانا اتحادی اور تجارتی شریک ہے۔ایک اندازے کے مطابق حالیہ چند برسوں کے دوران دونوں ملکوں کے درمیان سالانہ تجارت کا حجم 20 ارب ڈالر تھا جبکہ 2016ء میں تہران اور بیجنگ نے دس برسوں کے دوران تجارت کو دس گنا بڑھا کر 600 ارب ڈالر تک لے جانے پر اتفاق کیا۔
$$$123$$$
عجیب اتفاق ہے کہ واشنگٹن کے دونوں ملکوں کے ساتھ تعلقات کشیدہ ہیں اور امریکہ نے ان پر کڑی پابندیاں لگا رکھی ہیں۔
$$$123$$$
چین کے مخالفین کا کہنا ہے کہ باہمی تعاون کے اس معاہدے کے ذریعے بیجنگ،مشرق وسطیٰ میں اپنا رسوخ بڑھانا چاہتا ہے۔چین کہتا ہے کہ’ ’تعاون کے معاہدے کا مقصد کسی تیسرے فریق یا ملک کو نشانہ بنانا نہیں۔“چینی وزارت خارجہ کے ترجمان ڑھولچیان کے بقول’ ’تعاون کے منصوبے کا مقصد دونوں ملکوں کے عوامی سطح پر روابطہ کو مضبوط بنانا ہے تاکہ مستقبل کا وسیع البنیاد فریم ورک تیار کیا جائے۔
$$$123$$$
“ایران میں چین کے وسیع البنیاد معاشی تعاون کے تناظر میں پاکستان کے ساتھ چین کی اقتصادی راہ داری منصوبے پیک کی مالیت جامع اسٹریٹجک معاہدے کے اقتصادی حجم سے بہت کم ہے۔تاہم پاک۔چین تعاون اور دوستی کے شاندار ماضی کے جلواس تفادت پر ملک میں تنقید کم ہی دیکھنے میں آئی ہے۔دوسری جانب بھارت ایران۔چین معاہدے پر اس لئے پریشان دکھائی دیتا ہے کہ اس نے امریکی دباؤ میں آکر ایران گیس پائپ لائن منصوبہ سے علیحدگی اختیار کرکے سونے کی چڑیا ہاتھ سے گنوا دی اور اب کف افسوس ملنے کے سوا اس کے پاس کوئی چارہ نہیں۔
$$$123$$$
امریکی پابندیوں کی وجہ سے بھارت،ایران سے تیل کی درآمد تقریباً ختم کر چکا ہے جب کہ چند سال قبل تک وہ بھارت کو تیل فراہم کرنے والا اہم ملک تھا۔اس کے علاوہ ایران میں چینی سرمایہ کاری کے نقصان کا بھی بھارت کو سامنا ہو گا۔بھارت،ایران میں چابہار بندرگاہ کو فروغ دینا چاہتا ہے اور خیال کیا جاتا ہے کہ یہ پاکستان میں واقع گوادر بندرگاہ کا جواب ہے۔
$$$123$$$
چابہار تجارتی اور اسٹریٹجک لحاظ سے بھارت کے لئے بھی اہم ہے۔
$$$123$$$
معاہدے کے مطابق چین،ایران کی فوجی اور سکیورٹی صلاحیت میں اضافے کے لئے تعاون فراہم کرنے کا پابند ہے۔یہ معاہدہ،چین کو ایرانی علاقے میں 5000 سکیورٹی اور فوجی اہلکار تعینات کرنے کا موقع بھی فراہم کرتا ہے۔اس بات سے قطع نظر کہ خطے کے کئی ملک تہران کی مسلح مہم جوئی کے شاکی ہیں۔
$$$123$$$
چینی فوجی اہلکاروں کی ایران میں تعیناتی خطے کے لئے ایک گیم چینجر ثابت ہو سکتی ہے۔ایران اس وقت عراق،شام،لبنان،غزہ اور یمن میں پانچ جنگیں لڑ رہا ہے۔پاک چین تاریخی دفاعی معاہدے نے دشمنوں کے ہوش اڑا دیے، پاکستان اور چین دونوں میں سے کسی بھی ملک کو خطرہ ہونے کی صورت میں دونوں ممالک کی فضائیہ مل کر مقابلہ کریں گی۔پاکستان اور چین کی فضائیہ کے درمیان ایک نئی کو آپریشن کی بنیاد رکھی گئی ہے۔
$$$123$$$
فیصلہ کیا گیا ہے کہ دونوں ممالک کی فضائیہ خطے کے مقامی اور بین الاقوامی چیلنجز کا مل کر مقابلہ کریں گے۔دونوں ممالک کا تاریخی دفاعی معاہدہ ہوا ہے کہ اگر پاکستان کو کوئی خطرہ ہوا تو چین پاکستان کی فضائیہ کا ساتھ دے گا جبکہ اگر چین کو کوئی خطرہ ہوا تو پاکستان کی فضائیہ چین کا ساتھ دے گی۔
$$$123$$$
خطے میں امن و استحکام کو برقرار رکھنے اور مشترکہ چیلنجز سے نبرد آزما ہونے کے لئے دونوں ممالک اور ان کی مسلح افواج کا باہمی تعاون وقت کی اہم ضرورت ہے۔
$$$123$$$
یہ امر قابل ستائش ہے کہ ہر گزرتے سال کے ساتھ پاک چین دوستی مزید مستحکم ہوتی جا رہی ہے۔روس کے ساتھ بھی پاکستان کی دوستی کی وجہ سے بھارت کافی پریشان ہے۔چند ماہ پہلے روس سے 64 رکنی خصوصی وفد پاکستان پہنچا جس کا بنیادی مقصد پاکستان میں تین شعبوں میں سرمایہ کاری کرنا تھا۔جس میں دفاع،پٹرولیم،اور گیس کے شعبے شامل ہیں۔روس پاکستان کے ٹینک الخالد کی تیاری اور اس ٹینک کو جدید بنانے میں پاک فوج کے ساتھ مل کر کام کرے گا۔
$$$123$$$
پاکستان 2023ء تک الخالد ٹینک تیار کرنے کا ارادہ رکھتا ہے۔جس کی تیاری میں اب روس پاکستان کی مدد کرے گا۔
$$$123$$$
آسٹریلیا کے ایک اخبار نے یہ شائع کیا کہ ناقدین کا کہنا ہے کہ غرور،انتہا سے زیادہ قوم پرستی اور بیوروکریسی کی ناکامی نے مل کر انڈیا میں ایک بحران کو جنم دیا،جہاں ہجوم اور جلسوں کے دلدادہ وزیراعظم تو مزے میں ہیں مگر عوام کا صحیح معنوں میں دم گھٹ رہا ہے۔
$$$123$$$
اگرچہ اس ساری صورتحال میں حکومت تنقید کی زد میں تو ہے ہی مگر ساتھ ساتھ اس میں کوئی شبہ نہیں ہے کہ وزیراعظم مودی کی بھی ساکھ کو شدید نقصان پہنچا ہے۔انڈیا میں کورونا وائرس کی دوسری لہر سے متعلق کہانیاں بین الاقوامی اور سوشل میڈیا کی توجہ کا مرکز بنی ہوئی ہیں۔لوگ زندہ رہنے کے لئے ہاتھ پیر مار رہے ہیں۔وہ انتہائی نگہداشت والے بیڈز اور علاج کے منتظر ہیں۔
$$$123$$$
مدد کے طلبگار خاندان ہر چیز کے لئے مشقت کر رہے ہیں۔آکسیجن سلنڈر سے لے کر ڈاکٹر سے وقت حاصل کرنے تک،اسی طرح کورونا وائرس سے مرنے والوں کے لئے اجتماعی چتاؤں کی تگ دو تک بھی کرنا اس میں شامل ہے۔دنیا بھر میں انڈیا کے اس بحران کی کوریج اس طرح ہو رہی ہے کہ سارا الزام وزیراعظم مودی پر عائد کیا جا رہا ہے،جو خود کو ایک ایسے شخص کے طور پر متعارف کراتے ہیں جیسے ایک بہت اچھے منتظم ہیں اور جو ہر چیز پر نظر رکھتے ہیں۔
$$$123$$$
اور اب اسی شخصیت کے ملک میں یومیہ سب سے زیادہ کورونا وائرس سے عوام متاثر ہو رہی ہے۔
$$$123$$$
وزیراعظم مودی نے ایک ہندو میلے کی اجازت دی جس میں لاکھوں کی تعداد میں لوگ مذہبی عقیدے کو پورا کرنے کی غرض سے دریائے گنگا کے کنارے کئی ہفتوں کے لئے جمع ہوئے۔اس دوران زائرین پانی میں پاکی حاصل کرنے کے لئے کچھ وقت دریا کے پانی میں رہتے ہیں وزیراعظم مودی مغربی بنگال میں انتخابات کے لئے اصرار کرتے رہے اور بغیر ماسک کے ہی پانی مہم چلائی اور بڑی عوامی ریلیوں میں شرکت کی،جہاں ہر طرف انسانی سر ہی نظر آتے تھے ۔
$$$123$$$
نریندر مودی کی مقبول عوامی رہنما اور ایک چاک و چوبند ایڈمنسٹریٹر کی شہرت کا زوال 2017ء سے شروع ہو گیا جب انڈیا میں کرنسی بحران نے جنم لیا کیونکہ مودی حکومت نے پانچ سو اور ہزار روپے کے نوٹوں کو تبدیل کرنے کا فیصلہ کیا گیا تھا جس کے بعد سے ملک میں کرنسی کا بحران پیدا ہو گیا تھا۔گزشتہ برس نریندر مودی نے کورونا وائرس کی وبا کو روکنے کے لئے راتوں رات پورے انڈیا کو بند کر دیا مگر اس کے باوجود لاکھوں لوگوں کو اپنی ملازمت اور جان سے ہاتھ دھونے پڑے۔
$$$123$$$
ان سب فیصلوں کی وجہ سے انڈیا کی معیشت پر اثرات مرتب ہوئے ہیں۔اس سارے معاملے پر وزیراعظم مودی کا جواب یہی تھا کہ عوام کی بہتری کا سوال تھا چاہے یہ غیر قانونی کرنسی نوٹوں کا خاتمہ ہو یا کورونا کو شکست دینی ہو۔2012ء میں ہی ٹرین میں آگ لگنے سے 60 ہندو ہلاک ہوئے جس کے بعد گجرات میں ہندو مسلم فسادات شروع ہوئے جن میں ہزار سے زیادہ مسلمان قتل ہوئے۔
$$$123$$$
اس وقت نریندر مودی پر یہ الزام لگا تھا کہ انھوں نے اس ریاست کے وزیر اعلیٰ ہوتے ہوئے ان فسادات کی حوصلہ افزائی کی۔نریندر مودی نے ان الزامات کی تردید کی اور اس بحران سے بھی باہر نکل آئے۔اپنے حامیوں کے لئے 2012ء میں نریندر مودی گڈ گورننس اور موٴثر ایڈمنسٹریشن کی علامت بن چکے تھے۔ کہیں کہیں اٹھیں مطلق العنان رہنما اور غریبوں کا نمائندہ کہا گیا تاہم ان کے دور میں گجرات میں خوب ترقی ہوئی اور کاروباری سرگرمیوں میں بھی اضافہ ہوا۔
$$$123$$$
کسی دانا کا قول تھا کہ ”کہتا ہوں سچ کہ جھوٹ کی عادت نہیں مجھے“ یہ قول پاکستانی سیاست میں کچھ اس طرح ہو گیا ہے کہ ”اتنا جھوٹ بولو کہ سچ کا گمان ہو“۔پاکستان کی سیاست میں یہ مظاہرہ گزشتہ 3 برس میں کچھ زیادہ ہو رہا ہے،سیاست ویسے ہی بدنام ہو چلی ہے اگر عام زندگی میں وعدہ خلافی کرے یا جھوٹ بولے تو یہ ہی کہا جاتا ہے”یار ہمارے ساتھ سیاست نہ کرو“اس سے اندازہ لگایا جا سکتا ہے سیاست کو کس نظر دیکھا جانے لگا ہے۔
$$$123$$$
حزب اختلاف اور حکومتی اراکین میں جھوٹ بولنے کا مقابلہ نظر آتا ہے جس بناء پر ”عوامی نمائندگان کے اس معتبر ایوان کی کارروائی“ ”ٹھپ“ پڑی ہے جہاں عوامی فلاح و بہبود کے معاملے پر بات نہیں ہوتی اگر غلطی سے ہو بھی جائے تو افہام و تفہیم کے بجائے وہاں مچھلی بازار بن جاتا ہے اور کوئی مثبت نتیجہ برآمد نہیں ہوتا ایسی صورتحال میں وہ اراکین جو Electable کہلاتے وہ کسی نظریہ سے بالاتر ہوتے ہیں ہر آنے والی حکومت میں شامل ہونا اپنا حق تصور کرتے ہیں اور ہر حکومت بھی اپنے حکومتی امور چلانے،اقتدار کو قائم رکھنے کیلئے ان کی مرہون منت ہوتی ہے پاکستانی سیاسی کی پارلیمانی تاریخ میں شاید ہی وہ خوش آئند دور آیا ہو جب یہ Electables حکومت کا حصہ نہ بنے ہوں اور یہی Electables حکومت کی تباہی و ناکامی کا سبب بنتے ہیں جب حکومت کو ایوان میں کسی معاملے پر اراکین کی رائے یا ووٹ مطلوب ہوتی ہے تو یہ لوگ اپنے سینوں پر اپنی قیمت لگا کر میدان میں آجاتے ہیں اور قیمت Full Package نہیں بلکہ ہر رائے شماری کے وقت علیحدہ ہوتی ہے اور حکومت یا حزب اختلاف کی ”مہربانیاں ان پر نچھاور ہو جاتی ہیں،ماضی قریب میں اس کا مظاہرہ سینٹ کے چیئرمین اور سینٹ کے قائد حزب اختلاف کے چناؤ کے وقت عوام نے اور بیرونی دنیا میں ہماری پارلیمان کا مذاق اڑانے والے مبصرین نے دیکھا یہ بات اہم کہ ایسے اراکین کی تمام تر توجہ اس طرف ہوتی ہے کہ انتخاب میں خرچ کئے گئے بھاری اخراجات کو سود سمیت کیسے واپس لیا جائے اسی خرید فروخت کی وجہ سے حکومتی امور چلانا مشکل ہو جاتا ہے،اس وقت ایک مرتبہ پھر حکومت تذبب کا شکار ہے چونکہ یہ موقع بہت جلد بجٹ کی منظوری اور خاص پر حالیہ وزیر خزانہ شوکت ترین کی وزارت کو قانونی شکل فراہم کرنے کیلئے سینٹ کارکن کے انتخابات کی طرف جانا پڑے گا مگر حکومت کو پریشانی ہے کہ ان کا انجام بھی حفیظ شیخ سابق وزیر خزانہ جیسا نہ،حکومت کو اس دفعہ مشکلات ٹوٹی پھوٹی حزب اختلاف سے نہیں بلکہ اپنی جماعت کے اراکین و اتحادیوں سے خوف ہو گا چونکہ یوسف رضا گیلانی کی قائد حزب اختلاف کی نشست جو حکومتی اراکین کی ایماء پر انہیں ملی پی پی پی اپنا حصہ لے چکی ہے یہی صورتحال بجٹ کی منظوری کے وقت بھی پیش ہو گی۔
$$$123$$$
دنیا میں ہر ملک کے اندر حکومت اور اپوزیشن ہوتی ہیں ان کے آپس میں اختلافات بھی فطری ہیں لیکن مہذب جمہوری ممالک اور پسماندہ ممالک میں فرق یہ ہے کہ وہاں حکومت خارجہ پالیسی اور مالیاتی پالیسی سمیت ہر اہم ریاستی معاملے پر اپوزیشن سے ڈائیلاگ کرتی ہے، قانون سازی کے معاملے میں تو حکومت اور اپوزیشن میں مسلسل تعاون اور مشورہ جاری رہتا ہے ہمارا المیہ یہ ہے کہ حکومت اور اپوزیشن آپس میں بات تک کرنے کو تیار نہیں۔
$$$123$$$
حکومت یہ سمجھتی ہے کہ ہم اپوزیشن سے بات کرتے ہیں تو وہ این آر او مانگتے ہیں یہ بھی ایک عجیب اور غور طلب مسئلہ ہے حزب اختلاف کے بیش تر اراکین نیب ذدہ ہیں،حکومت کا کہنا ہے نیب ایک غیر جانبدار ادارہ ہے اگر اس مفروضہ کو مان لیا جائے تو حکومت کے اس دعویٰ کا کیا کہ ”ہم جب بھی مذاکرات کی بات کرتے ہیں حزب اختلاف این آر او مانگتی ہے اگر واقعی نیب حکومت کے زیر اثر نہیں تو پھر حزب اختلاف یہ بے وقوفانہ مطالبہ کیوں کرتی ہے؟گوکہ نیب اپنے عمل اور کارکردگی سے حزب اختلاف کے ان بیانات کو سچ ثابت کرتی ہے یہاں تک پاکستان کی اعلیٰ عدالتیں بھی اس کا اظہار کر چکی ہیں الزام و شک کے شعبے میں حزب اختلاف کے اراکین گرفتار ہو کر پہلے جیل جاتے ہیں اور جبکہ حکومتی اراکین کی صرف تحقیق ہوتی ہے اور وہ سیر سپاٹے کرتے پھرتے ہیں اپوزیشن یہ کہتی ہے کہ ایک طرف یہ ہمیں جیلوں میں ڈال رہے ہیں دوسری طرف ہم سے مذاکرات کرنا چاہتے ہیں یہ دو عملی کیوں؟حکومت کچھ عرصے سے قانون سازی پر مذاکرات کرنا چاہتی ہے لیکن اپوزیشن کو ماضی میں ایسے تلخ تجربات ہو چکے ہیں کہ وہ حکومت کے ساتھ مذاکرات کی میز پر آنے کو تیار نہیں۔
$$$123$$$
بجٹ کے وقت بھی ایوان میں سنجیدگی ناپید ہوئی اور صرف شور شرابے سے ہی سے عوام مستفید ہوئے۔پی ٹی آئی اپنے انتخابی بیانات کی طرح عوام کو بجٹ میں سبز باغ دکھانے کے درپے ہے اور اس میں وزیر خزانہ شوکت ترین بھی شامل ہو چکے ہیں جو وزیر بننے سے قبل موجودہ حکومت کی اقتصادی پالیسیوں کے نقاد اور مخالفت کرتے تھے۔اللہ تعالیٰ سے دعا ہے کہ معیشت کی بہتری کے حکومتی دعوے صحیح ہوں اور بجٹ میں عوام پر مزید پہاڑ نہ ٹوٹیں،بجٹ سے پہلے ہی عوام کی زندگی مشکلات کا شکار ہے،بے روزگاری ،مہنگائی نے عوام کا جینا مشکل کر دیا ہے۔
$$$123$$$
2013ء میں جب سابقہ وزیراعظم نواز شریف جدہ آئے تو ان سے میں نے دریافت کیا کہ میاں صاحب اب آپ معیشت کا کیا مستقبل دیکھتے ہیں؟انہوں نے اپنے وزیر خزانہ کو اپنے ساتھ بیٹھایا اور کہا کہ اسحق ڈار تفصیل سے بتائیں،ڈار صاحب نے 10 منٹ تفصیل بتائی، ”10 فیصد ایسے،5 فیصد شرح ایسے،ایک فیصد ایسے،سٹاک مارکیٹ ایسی،اسٹیٹ بینک ایسا“،مجھے انہیں روکنا پڑا کہ میاں صاحب ان اعداد و شمار سے نہ میرا تعلق نہ عوام کا معیشت سے متعلق ایک سوال پر آپ نے مجھے ٹرک کی بتی کی طرف لگا دیا ہے یہی صورتحال آج بھی ہے اخبارات،ٹی وی پر ماہرین جن میں حکومتی اور غیر جانبدار بھی ہیں معیشت کی بہتری کی نوید دے رہے ہیں،دوسری جانب حزب اختلاف پور زور لگا رہی ہے کہ یہ اعداد شمار غلط ہیں،دونوں کی باتیں ٹھیک لگتی ہیں،ایسے میں یہ کہا جا سکتا ہے کہ اتنا جھوٹ بولو کہ سچ لگے معیشت کی بہتری صارف کو مارکیٹ اور دکانوں پر نظر آنا چاہئے جہاں اشیاء خورد نوش،آٹا،چینی،دال،گھی،پیٹرول،عوام کی دسترس سے بجٹ سے قبل ہی بہت دور ہیں،اللہ تعالیٰ خیر کرے۔
$$$123$$$
کسی ملک کی مجموعی ترقی اور خوشحالی دیکھنی ہو تو معاشی اشاریوں کے علاوہ انسانی وسائل،جمہوری حقوق،آزادی اظہار اور غربت کے پیمانوں کو دیکھا جاتا ہے گو ابھی پاکستان میں معیشت بہتر ہو رہی ہے لیکن سیاست کے فرنٹ پر فی الحال بہتری کا امکان نظر نہیں آرہا اگر تو ملک کی مجموعی صورتحال میں بہتری لانی ہے تو پھر سیاست اور معیشت سمیت تمام محاذوں پر بہتری لانا پڑے گی۔
$$$123$$$
اس میں کسی شک و شبہ کی گنجائش نہیں کہ بلوچستان کی ترقی میں ہی پاکستان کی ترقی کا راز پوشیدہ ہے۔افسوس قدرتی وسائل بالخصوص ریکوڈک ذخائر،قدرتی گیس و دیگر قیمتی معدنیات سے مالا مال صوبہ گزشتہ 73 سالوں سے مسلسل عدم توجہی کا شکار ہے اور اس کی ایک کروڑ کے لگ بھگ آبادی تعلیم،صحت اور بنیادی حقوق سے کوسوں دور ہے۔
$$$123$$$
رقبے کے لحاظ سے پاکستان کا سب سے بڑا صوبہ بلوچستان کا رقبہ ملکی رقبے کا تقریباً 46 فیصد ہے۔سوئی سمیت خاران،بولان،قلات،ژوب،کوہلو اور زرغون میں تیل و گیس کے بڑے ذخائر موجود ہیں۔ پاکستان کی 56 فیصد گیس کی ضروریات یہی سے پوری ہوتی ہیں مگر صوبے کے 34 اضلاع میں صرف 20 اضلاع کو گیس میسر ہے۔یہاں تک کہ سوئی سے 4 کلو میٹر کے فاصلے پر موجود آبادی بھی اس نعمت سے محروم ہے۔
$$$123$$$
ایٹمی دھماکے کی سرزمین چاغی گوناگوں مسائل سے دوچار ہے۔آج تک اس کو وہ حق نہ مل سکا جو چاہیے تھا۔سندھ کے بعد کوئلہ کی پیداوار بلوچستان دوسرے نمبر پر ہے۔دیگر قدرتی وسائل میں کرومائیٹ،جپسم،ماربل بھی بڑی مقدار میں پائے جاتے ہیں۔اس کے باوجود صوبے کے 85 فیصد دیہات غریبی و بدحالی کے انتہائی نچلے درجے پر ہیں۔خوبصورت وادی کوئٹہ برطانوی دور حکومت میں انگریز بھی جس کے حسن کے دلدادہ تھے،گندگی کے ڈھیر میں تبدیل ہو چکا ہے۔
$$$123$$$
اس کی صفائی کی صورتحال نہایت خراب ہے۔کوئٹہ سے میرے بچپن کی بھی خوبصورت یادیں وابستہ ہیں،جب آبشاروں کا شور سنائی دیتا تھا۔میٹھے پانی کے چشمے بہتے تھے آج اس کی حالت زاد دیکھ کر دل خون کے آنسو روتا ہے۔چونکہ یہاں کا موسم وطن عزیز کے باقی حصوں کی نسبت عموماً خشک اور بارشیں بہت کم ہوتی ہیں۔بے ہنگم آبادی،طویل خشک سالی اور بغیر منصوبہ بندی کے نئی ہاؤسنگ سوسائٹیز کے قیام کی بدولت پانی کی کمی سنگین تر ہو چکی ہے۔
$$$123$$$
ان کے پاس زمینی پانی کو ری چارج کرنے کا کوئی ذریعہ بھی نہیں ہے۔دھڑا دھڑ کھدائی اور ڈارلنگ سے ”واٹر ٹیبل“ گر رہا ہے۔
$$$123$$$
آبی بحران میں مبتلا کوئٹہ سمیت بلوچستان کے باسی ”آب اندوخت“،فوسل واٹر“ (جواثیم ہزاروں سالوں میں پیدا ہونے والی سخت چٹانوں میں تازہ پانی کے زیر زمین ذخائر) کے اندر گہرائی میں کھدائی کرنے پر مجبور ہیں۔کوئٹہ اور اس کے مضافاتی علاقوں میں زیر زمین پانی کی سطح بہتر کرنے کے لئے 129 چیک ڈیموں کی تعمیر کا تیار منصوبہ کھٹائی میں پڑا ہے۔
$$$123$$$
زراعت کے لئے سولر ٹیوب ویل اور دیگر ذرائع استعمال کیے جا رہے ہیں مگر وہ پانی کی کمی کا ستقل حل نہیں۔ابھی تک بلوچستان غذائی پیداوار میں بھی خود کفیل نہیں ہو سکا۔قلت آب کے ساتھ دیگر مسائل کے انبار لگے ہوئے ہیں ناصرف کوئٹہ،مستونگ،قلات،زیارت،چاغی اور چمن تو اجڑے چمن کا نظارہ پیش کرتا ہے۔ صوبے کی تعلیمی زبوں حالی کو گھوسٹ سکولوں نے اور بھی گھمبیر بنا دیا ہے بلاشبہ سی پیک کا انقلابی منصوبہ پسماندگی کا شکار بلوچستان کی ترقی کی نوید ہے لیکن ابھی تک اس حوالے سے چین کے تحفظات روانہ کئے جا سکے اور تمام تر ذمہ داری بیجنگ پر ڈال کر ہمارے حکمران بری الذمہ ہو چکے ہیں۔
$$$123$$$
سی پیک کا مرکز ”گوادر“ بھی یکساں نظر انداز ہے اس کے اہم مسائل جوں کے توں ہیں صرف ’فشریز‘ ہی تو علاقے کی ترقی کی ضامن نہیں یہاں کے باشندوں کو صاف پینے کا پانی بھی درکار ہے۔شعبہ کان کنی میں اصلاحات کے ساتھ وہاں کام کرنے والوں کان کنوں سمیت کول مائنز میں سرمایہ کاری کرنے والی چینی کمپنیوں کے تحفظ کا معاملہ ترجیعی بنیادوں پر حل ہونا وقت کا تقاضا ہے۔
$$$123$$$
خشک سالی سے سیب کی پیداوار متاثر ہوئی ہے۔اگر فوری طور پر پانی کے بحران کے بارے میں کچھ نہیں کیا تو صوبے میں سیبوں کے باغات بالکل ختم ہو جائے گے۔
$$$123$$$
بلوچستان کی آبادی کا ایک بڑا حصہ اسمگلنگ میں ملوث ہے،سر عام اسمگل شدہ ایرانی پٹرول کی ارزاں نرخوں پر فروخت جاری ہے۔ورلڈ بینک کی ایک رپورٹ کے مطابق 80 فیصد ڈرک اسمگلنگ کا گڑھ ہے یو اے ای سے براستہ کوسٹل ہائی وے دیگر نشہ آور اشیاء بالخصوص شراب کی ہر تیسرے روز 45 کروڑ سے زائد کی غیر قانونی ترسیل ہوتی ہے۔
$$$123$$$
یہاں رائج فرسودہ سرداری نظام میں عام آدمی کا استحصال ہو رہا ہے،کئی سردار بلوچ عوام کو اپنی کٹھ پتلیاں سمجھتے ہیں اسی لئے انہیں تعلیم و تربیت اور جدید سہولتوں سے دور رکھتے ہیں۔سرداری نظام نے بلوچستان کے لاء اینڈ آرڈر سسٹم کو کمزور کرکے رکھ دیا ہے۔صوبے کے وسائل ہڑپ کر لئے گئے،ترقیاتی منصوبوں کی تکمیل میں بھی بڑی رکاوٹ ہیں۔حکومتی فنڈز کا عام آدمی کو ذرا سا بھی فائدہ نہیں پہنچتا۔
$$$123$$$
دوسری جانب صوبے میں بلوچ و پشتون قبائل کے مابین بڑھتی تفریق سلگتا ہوا مسئلہ ہے۔بلوچستان کی مجموعی آبادی کا 42 فیصد بلوچ بیلٹ پر زیادہ توجہ دی جاتی ہے جبکہ پشتون آبادی،براہوی و دیگر اقلیتی برادری ہزارہ جات کو Neglect کیا جا رہا ہے۔سی پیک منصوبے کیلئے پورے ملک میں ماسوائے بلوچستان چینی زبان کے کورسز کروائے جا رہے ہیں،اس پسماندہ صوبے میں بھی چین لینگوئج کیلئے انسٹی ٹیوٹ قائم کئے جائیں۔
$$$123$$$
پاک فوج کی جانب سے قومی دھارے میں لانے کے لئے علیحدگی پسند ہتھیار ڈالنے والوں کے لئے ملٹری ورکشاپ،تربیتی مراکز کا قیام خوش آئند ہے،اس کے علاوہ بلوچستان کی غیور بہادر عوام کی فوج میں نمائندگی کیلئے متعدد نوجوانوں کو ISSB کے ذریعے سلیکٹ کرکے کمیشن آفیسر کے طور پاک فوج کا حصہ بنایا۔ ضروری ہے کہ بلا تفریق بلوچستان کے تمام نوجوانوں کو ترقی کے یکساں مواقع فراہم کئے جائیں۔
$$$123$$$
صرف پاکستان مردہ باد کا نعرے لگانے والوں کے لئے ہی مراعات کیوں؟کیا محب وطن افراد کا یہ حق نہیں کہ انہیں بھئی ہنر مند بنایا جائے تاکہ وہ باعزت زندگی گزار سکیں۔وگرنہ اس ناانصافی پر انہیں ٹی ایل پی کی سازش کا حصہ بننے سے کوئی نہیں روک سکتا۔نوجوان طبقے کو چھوٹے کاروبار کے لئے سرمایہ دینا چاہئے تاکہ ان کا حکومت پر اعتماد بحال ہو اور وہ شرپسندوں کے چنگل سے نکل کر صوبے کی ترقی کے لئے بہتر امور سر انجام دے سکیں۔
$$$123$$$
بے روزگاری کے عفریت پر قابو پانے کیلئے انڈسٹریز کا قیام ناگزیر ہے اس لئے فروٹ انڈسٹری کو فروغ دینا چاہئے۔میرا حکومت وقت کو ادنیٰ سا مشورہ ہے کہ صوبے میں زیادہ سے زیادہ صنعتیں لگانے کے مواقع پیدا کرتے ہوئے اسے آئندہ پانچ سال کیلئے ٹیکس فری زون بنا دیا جائے اور اس کے ساتھ ساتھ سیاحت کے شعبے پر بھی خصوصی توجہ دی جائے۔
$$$123$$$
ریلوے کے تواتر سے حادثات کے باوجود معاملات نہ سلجھنے کی وجہ سمجھ سے بالاتر ہے۔ریلوے بھی ٹرانسپورٹ میں آتی ہے اور یہاں کبھی بھی وزیر ریلوے ایسا نہیں رکھا گیا جس کا ٹرانسپورٹ سے تعلق ہو اور جو معاملات کو باریک بینی سے سمجھ سکے۔احمد پور شرقیہ میں شیل کمپنی کا آئل ٹینکر حادثے کا شکار ہوا۔
$$$123$$$
حادثات کو کوئی نہیں روک سکتا لیکن سانحات کو روکا جا سکتا ہے۔احمد پور شرقیہ میں آئل ٹینکر الٹ جانے کے بعد مساجد میں اعلان ہوئے کہ پیٹرول ٹینکر الٹ گیا ہے‘سب پیٹرول جمع کر لو۔دنیا بھر میں حادثے کے فوری بعد پولیس اور انتظامیہ اس جگہ کو مکمل طور پر سیل کر دیتی ہے تاکہ مزید نقصان سے بچا جا سکے لیکن وہاں پیٹرولنگ پولیس کی گاڑی بھی جل گئی اور سینکڑوں افراد لقمہ اجل بنے اس حادثے میں شیل پاکستان کا کوئی قصور نہیں تھا لیکن انتظامیہ اور پولیس کی نااہلی چھپانے کے لئے اوگرا نے شیل پاکستان لمیٹڈ پر کروڑوں روپے جرمانہ عائد کیا۔
$$$123$$$
اس میٹنگ میں میں بھی موجود تھا جس میں سیکریٹری پیٹرولیم کے دفتر میں اوگرا کے عہدیداران‘ایم ڈی شیل اور ایم ڈی پی ایس او بھی موجود تھے اور میں نے شیل پاکستان لمیٹڈ کو بالکل بے قصور قرار دے کر جرمانے کو سراسر غلط قرار دیا لیکن یہاں کئی لوگوں کو بچانے کے لئے شیل پاکستان لمیٹڈ کو قربانی کا بکرا بنایا گیا حالانکہ شیل پاکستان لمیٹڈ کی پاکستان میں بھاری سرمایہ کاری ہے۔
$$$123$$$
میرے بار بار لکھنے پر اتنا اثر ضرور ہوا کہ اب کہیں بھی آئل ٹینکر کا حادثہ ہو تو انتظامیہ اور پولیس اس جگہ کو سیل کر دیتی ہے جس سے حادثہ سانحے میں تبدیل نہیں ہوتا اب یہ خبر بھی ہے کہ ماہرین نے پٹری کو انتہائی بوسیدہ قرار دے کر اس کی فوری مرمت کی تجویز دے رکھی ہے لیکن انسانی جانوں کے ضیاع پر آج تک کسی نے پوچھ گچھ نہیں کی اور نہ ہی کسی کو سزا ملی ہے اسی لئے دیدہ دلیری سے فریٹ ٹرینیں چلائی جا رہی ہیں، میں نے ہر حکومت میں یہی کہا ہے کہ مال گاڑیاں نہ چلائی جائیں تاکہ انسانی جانیں محفوظ بنائی جا سکیں لیکن حکومت صنعتکاروں اور اب چین کے فائدے کے لئے انسانی جانوں کی پرواہ نہیں کر رہی اور صنعتکاروں کے مالی فوائد اور چین کے فائدے کے لئے انتہائی وزنی مال گاڑیاں چلائی جا رہی ہیں۔
$$$123$$$
آئل ٹینکرز اور گڈز ٹرانسپورٹ پر اوگرا اور نیشنل ہائی وے کے قوانین موجود ہیں تو ریلوے کے لئے بھی قانون ہونا چاہئے کہ آیا اس قدر بوسیدہ اور پرانی پٹری پر کتنے وزن تک کی ٹرین چلانا محفوظ ہو گا؟آج تک کسی بھی وزیر ریلوے نے اس متعلق نہیں سوچا کیونکہ ان کا تعلق ٹرانسپورٹ کے شعبے سے نہیں تھا۔چین کو اگر فائدہ لینا ہے تو وہ مال گاڑیوں کے لئے نئی پٹری نصب کرے اور اس پر مال گاڑیاں چلائی جائیں۔
$$$123$$$
مسافر ٹرینوں کے لئے بھی کراچی سے خانیوال تک پٹریوں کی ہنگامی بنیادوں پر مرمت ضروری ہے۔
$$$123$$$
پاکستان میں ریلوے ٹریک پر کئی جگہوں پر پھاٹک نصب نہیں اور جہاں پھاٹک موجود بھی ہیں تو ٹرین کے گزرتے وقت پھاٹک بند نہ کئے جانے سے کئی قیمتی جانیں ضائع ہو چکی ہیں لیکن یہ لاپرواہی ابھی تک ختم نہیں ہوئی اور ہر دور میں زبانی جمع خرچ سے کام لیا گیا بلا تاخیر ملک بھر میں ریلوے ٹریک پر جہاں جہاں پھاٹک کی ضرورت ہے فوری طور پر نصب ہونے چاہئیں اور قوم کو بتایا جائے کہ پھاٹک بند نہ کئے جانے کے ذمہ داران کے خلاف اب تک کیا محکمہ جاتی کارروائیں ہو چکی ہیں؟۔
$$$123$$$
ٹرین میں آتشزدگی کے واقعات کی روک تھام کے لئے تمام ریلوے سٹیشنز پر سخت تلاشی کی ضرورت ہے۔عام طور پر دیکھا گیا ہے کہ سنگین حادثات کے فوری بعد سخت تلاشی کا سلسلہ شروع کیا گیا تھا لیکن بعد میں پھر روایتی لاپرواہی سے کام لیا جا رہا ہے جس سے خدانخواستہ مستقبل میں مزید سنگین حادثات کا خطرہ موجود ہے اور اس سلسلے میں مجرمانہ غفلت برتنے والوں کا محاسبہ کرکے ہی عام آدمی کی جان محفوظ بنائی جا سکتی ہے۔
$$$123$$$
ٹرینوں کی پٹری تبدیلی کے لئے کانٹے تبدیل کرنے والوں کی لاپرواہی سے کئی سنگین حادثات رونما ہو چکے ہیں جس سے سینکڑوں قیمتی جانیں ضائع ہوئیں اور اب بھی غلط ٹریک پر ٹریک کے چلے جانے سے ہی حادثات رونما ہو رہے ہیں۔7 جون 2021ء کا حادثہ بھی اسی طرح کی لاپرواہی کا نتیجہ ہے جس کے باعث ٹرینوں کا تصادم ہوا۔پھاٹک ہونے کے باوجود اسے بند نہ کرنا‘ریلوے اسٹیشنوں پر سخت تلاشی کے نظام کی عدم دستیابی‘کانٹے کی تبدیلی میں کوتاہی سے ٹرینوں میں تصادم یہ تو بلاشبہ ریلوے کے عملے کی لاپرواہی ہے،یہ جرائم ناقابل تلافی ہیں اور ان کوتاہیوں کے ذمہ داران کے خلاف قتل کے مقدمات درج کئے جاتے تو ان کوتاہیوں کا سلسلہ رک جاتا لیکن یہاں تو کبھی بھی کسی ٹرین حادثے کے ذمہ داران کے خلاف کارروائی کے متعلق قوم کو آگاہ نہیں کیا گیا اور نئے حادثے کے بعد روایتی زبانی جمع خرچ کے بعد ایک مزید حادثے کا انتظار کیا جاتا ہے۔
$$$123$$$
2018ء میں جب سے موجودہ حکومت آئی ہے انتہائی پرانی اور بوسیدہ ریلوے ٹریک پر فریٹ ٹرینیں چلائی جا رہی ہیں اور دعوہ کیا جاتا ہے کہ ہم نے ریلوے کے نقصان کو منافع میں بدل دیا ہے حالانکہ حقیقت میں اس حکومت کے وزراء ریلوے شیخ رشید اور اعظم سواتی نے انتہائی وزنی مال بردار ٹرینیں چلا کر ریلوے ٹریک کو Dis-Balance کر دیا ہے جس سے موجودہ حکومت کے دور میں آئے روز ٹرینیں پٹری سے اترنے کے واقعات رونما ہو رہے ہیں۔
$$$123$$$
دنیا بھر میں فریٹ ٹرینوں کے لئے نیا اور وزن برداشت کرنے والا ٹریک نصب کیا جاتا ہے، ورنہ فریٹ ٹرینوں کی حوصلہ شکنی کی جاتی ہے لیکن یہاں انگریزوں کے دور کے بنے ریلوے ٹریک پر انتہائی وزنی فریٹ ٹرینیں چلائے جانے سے ٹرینوں کے پٹری سے اترنے کے واقعات روز کا معمول بن چکے ہیں۔ٹرینوں کے پٹری سے اترنے کے واقعات میں اضافہ اسی حکومت کے دور میں ہوا ہے ان حادثات کے سدباب کے لئے ML-1 کی تکمیل سے قبل فوری طور پر فریٹ ٹرینیں بند کر دی جائیں اور شیخ رشید و اعظم سواتی سے ان ہلاکتوں کا حساب ہونا چاہئے کیونکہ وزیراعظم عمران خان نے ماضی میں ہمیشہ ریلوے حادثات کی ذمہ داری وزراء ریلوے پر عائد کرکے ان سے فوری استعفیٰ کا مطالبہ کیا۔
$$$123$$$
موجودہ حکومت کو چاہئے کہ تسلسل سے ریلوے حادثات کے سدباب کے لئے وزراء ریلوے سے پوچھ گچھ کی جائے اور وزیراعظم براہ راست ML-1 تنصیب تک فریٹ ٹرینیں بند کرنے کا اعلان کریں اور ملک بھر میں پھاٹک کی تنصیب جلد از جلد مکمل کی جائے۔دنیا بھر میں ٹرین حادثے کے بعد اس کے اسباب کا پتہ لگایا جاتا ہے اور کوشش کی جاتی ہے کہ آئندہ کبھی بھی یہ غلطی کسی صورت نہ دوہرائی جائے لیکن یہاں تسلسل سے ریلوے حادثات ہوتے ہیں اور ایک ہی طرح کی وجوہات کے باعث قیمتی انسانی جانیں ضائع ہوتی ہیں لیکن اظہار تعزیت اور اقدامات کے وعدے پر قوم کو بیوقوف بنایا جاتا ہے۔
$$$123$$$
پبلک سروس کمیشن یہ نام تو آپ نے بارہا،ہرکس وناکس کی زبان سے سنا ہی ہو گا۔دنیا کے ہر ملک میں پبلک سروس کمیشن کا قیام اس لئے عمل میں لایا جاتا ہے کہ اہم ترین ملازمتوں کے تقرر و تبادلے میں میرٹ اور اہلیت کو فروغ حاصل ہو سکے شاید اسی لئے پبلک سروس کمیشن کو دنیا بھر میں میرٹ جانچنے اور پرکھنے کا آخری قابل قدر ”انتظامی مقام“ سمجھا جاتا ہے عام طور پر کسی بھی ملک میں پبلک سروس کمیشن کا ایک ہی خود مختار ادارہ کافی و شافی ہوتا ہے اور ابتداء میں ہمارے وطن عزیز میں بھی میرٹ پر اعلیٰ ملازمتوں کے تقرر کیلئے پبلک سروس کمیشن کا وفاق کے زیر انتظام ایک ہی ادارہ ہوا کرتا تھا لیکن بعد ازاں ہمارے میرٹ پسند،جمہوری حکمرانوں نے اپنے اپنے صوبوں میں بھی پبلک سروس کمیشن کے زیر انتظام سندھ،پنجاب،خیبر پختونخواہ،بلوچستان وغیرہ کے لاحقے جوڑ کر پبلک سروس کمیشن کے جدا جدا کئی صوبائی ادارے بنا دیئے جن کی تشکیل کے وقت پاکستانی عوام کو یقین دہانی کروائی گئی تھی کہ صوبائی سطح پر پبلک سروس کمیشن کے خود مختار ادارے بن جانے سے نئی ملازمتوں کی تقسیم اور تقرر میں اہلیت کا بول بالا ہو گا اور میرٹ کا ثمران کی دہلیز تک پہلے سے بھی زیادہ برق رفتاری کے ساتھ پہنچنے لگے گا مگر شومئی قسمت کہ پاکستانی عوام کے ساتھ کیا جانے والا یہ ”سیاسی وعدہ“ بھی حسرت ویاس کے مقام سے آگے نہ بڑھ سکا اور عوام کے پسندیدہ سیاسی حکمران خاندانوں نے صوبائی پبلک سروس کمیشن کو اقرباء پروری کے بھٹی میں سے گزار کر کمال مہارت سے خالص ”سیاسی پبلک سروس کمیشن“ میں ڈھالنے میں کوئی کسر نہ اٹھا رکھی یوں ہمارے صوبائی پبلک سروس کمیشن کے ادارے بھی اعلیٰ سیاسی خاندانوں کے چشم و چراغوں میں ملک کی اعلیٰ ترین ملازمتیں تقسیم کرنے کی ٹکسال بن کر رہ گئے۔
$$$123$$$
سندھ ہائی کورٹ سرکٹ بینچ حیدر آباد کے معزز ترین جسٹس جناب ذوالفقار احمد خان اور جسٹس محمد سلیم جیسر پر مشتمل ڈویژن بینچ کی جانب سے سندھ پبلک سروس کمیشن کے متعلق دیئے جانے والے حالیہ فیصلے نے تو مہر تصدیق ثبت کر دی ہے کہ سندھ پبلک سروس کمیشن کو اپنی ”سیاسی مرضی“ سے چلانے میں کوئی وقیقہ فروگذاشت نہ چھوڑا گیا شاید یہ ہی وجہ ہے کہ معزز جج صاحبان نے اپنے 30 صفحات کے تفصیلی فیصلہ میں سندھ پبلک سروس کمیشن ایکٹ 1989ء کو آئین، چیئرمین اور ممبران کی تقرری کے رولز 2017ء کو سندھ گورنمنٹ رولز آف بزنس 1986ء اور سندھ پبلک سروس کمیشن فنکشنز رولز 1990ء کو سندھ پبلک سروس کمیشن ایکٹ 1989ء کے خلاف قرار دیتے ہوئے پبلک سروس کمیشن کے موجودہ ڈھانچے کو معطل کرنے کا حکم صادر فرما دیا ہے نیز عدالت عالیہ نے سندھ پبلک سروس کمیشن کے مذکورہ تمام ایکٹ و رولز کو معطل کرنے کے ساتھ ساتھ ایس پی ایس سی ایکٹ 1989ء کے تحت تمام ٹیسٹ،انٹرویوز،سلیکشنز،بھرتیاں اور ٹینڈرز وغیرہ کو بھی معطل رکھنے کا فیصلہ برقرار رکھا ہے۔
$$$123$$$
عدالت عالیہ نے 2018ء میں لئے جانے والے مقابلے کے امتحانات اور محکمہ صحت میں 1783ء میل و فی میل ڈاکٹرز کی ہونے والی بھرتیوں کو منسوخ کر دیا ہے۔قارئین کی معلومات اور یاد دہانی کیلئے بتائے دیتے ہیں کہ سال 2019ء میں ایک نجی نیوز چینل نے سندھ پبلک سروس کمیشن میں جاری بے قاعدگیوں پر ایک تحقیقات رپورٹ نشر کی تھی جس میں مبینہ طور پر کئی ہولناک انکشاف کئے گئے تھے کہ رپورٹ کے مطابق ”گزشتہ کئی برسوں کے دوران سندھ پبلک سروس کمیشن کی جانب سے تقریباً 11 اشتہارات کے ذریعے پی ایم ایس، اینٹی کرپشن اسٹیبلشمنٹ،سندھ پولیس ریجن،محکمہ شماریات سمیت مختلف محکموں میں تعیناتیوں کیلئے درخواستیں طلب کرکے مبینہ طور پر بڑے پیمانے پر من پسند افراد کو کامیاب قرار دے دیا گیا تھا جس کی بنا پر سندھ پبلک سروس کمیشن کے ایک افسر سمیت مختلف امیدوار ان کی جانب سے عدالت سے رجوع کر لیا گیا تھا ان امیدواروں کا موٴقف تھا کہ سندھ پبلک سروس کمیشن کے تحت ہونے والا طریقہ امتحان مکمل طور پر ایک مافیا کے قبضے میں ہے جو اپنے بچوں،رشتہ داروں،دوستوں کو نواز رہے ہیں اس حوالے سے رپورٹ میں انکشاف کیا گیا تھا کہ سندھ پبلک سروس کمیشن کے تحت تحریری امتحان میں شرکت سے قبل عمومی طور پر اسکریننگ ٹیسٹ ہوتا ہے۔
$$$123$$$
اسکریننگ ٹیسٹ میں امیدوار عمران علی رول نمبر 00043 کو ناکام قرار دینے کے باوجود تحریری امتحان میں بیٹھا دیا گیا اور موٴقف اختیار کیا گیا کہ امیدوار نے پرچہ دوبارہ چیک کرنے کی درخواست کی تھی۔اسی تحریری امتحان اور انٹرویوز کے نتائج کے بعد جاری کئے گئے نتائج میں بھی سپریم کورٹ کے ازخود نوٹس پر دیئے جانے والے فیصلے کی صریح خلاف ورزی کی گئی جس کا مقصد مخصوص انداز میں من پسند افراد کو کامیاب قرار دینا تھا۔
$$$123$$$
انٹرویو لینے والی کمیٹی میں میں پبلک سروس کمیشن کے چیئرمین نور محمد جادمانی،غلام شبیر شیخ،اعجاز علی خان،عبدالعلیم جعفری شامل تھے ان میں سے کمیشن کے رکن شبیر شیخ پر نیب نے قومی خزانے کو 500 ملین روپے نقصان پہنچانے کا الزام عائد کیا تھا دوسری جانب سپریم کورٹ کا واضح حکم تھا کہ کرپشن کے الزام کا سامنا کرنے والا کوئی شخص کمیشن کا رکن نہیں ہو سکتا۔
$$$123$$$
انٹرویو میں شامل شبیر شیخ کے قریبی دوست کا بیٹا محسن کامیاب قرار دیا گیا تھا اسی طرح سیکریٹری پبلک سروس کمیشن احمد علی قریشی کا بیٹا کاشف علی کو بھی کامیاب قرار دیا گیا تھا جبکہ سندھ پبلک سروس کمیشن کے تحت مختلف امتحانات میں کنٹرولر ہادی بخش کلہوڑو کے سگے بھائی،3 برادر نسبتی ایک بھتیجے سمیت 18 رشتہ دار کامیاب قرار دے دیئے گئے تھے۔
$$$123$$$
ہادی بخش کلہوڑو کے بھائی عبدالشکور کلہوڑو کو انسپکٹر اینٹی کرپشن،بھتیجے فراز احمد کو سی سی ای،برادر نسبتی عبید الرحمان کو سی سی ای،غلام محی الدین کا کامیاب قرار دیا گیا جبکہ دیگر رشتہ داروں میں صدام حسین کلہوڑو،عبدالمجید کلہوڑو،عتیق نبی کلہوڑو،زبیر احمد عباسی،جاوید احمد عباسی اور فیروز احمد عباسی کو اے ایس آئی پولیس رینج کراچی کے امتحان میں کامیاب قرار دیا گیا جبکہ شعیب احمد عباسی،میر احمد عباسی اور عبدالریشد کلہوڑو کو انسپکٹر انویسٹی گیشن کے امتحان میں کامیاب رہے تھے حیران کن طور پر سندھ کی بااثر شخصیت غلام رسول برڑو کے تین بیٹے غلام محی الدین،غلام فاروق،فراز احمد اور ایک بھتیجا خالد احمد کو کامیاب قرار دیا گیا تھا۔
$$$123$$$
یاد رہے غلام رسول برڑو ناظم امتحان ہادی بخش کلہوڑو کے قریبی دوست بتائے جاتے ہیں۔
$$$123$$$
پبلک سروس کمیشن کے سابق رکن اور بااثر شخصیت سائیں داد سولنگی کی بیٹی امیمہ سولنگی کو شہری کوٹے سے سی سی ای کے امتحان میں کامیاب قرار دیا گیا جبکہ بیٹے غلام نبی کو دیہی کوٹے میں سی سی ای میں کامیاب رہے تھے مزید انکشافات اس وقت عدالت میں جمع کرائی گئی ایک درخواست میں کیے گئے تھے۔
$$$123$$$
جس میں ویڈیو کے ذریعے پبلک سروس کمیشن کا انگریزی مضمون کا پرچہ ایک رات قبل لیک ہونے کے حوالے سے عدالت کو آگاہ کیا گیا تھا نیز درخواست دہندگان نے اسی نجی نیوز چینل کے پروگرام میں اپنا موٴقف پیش کرتے ہوئے بتایا تھا کہ سندھ پبلک سروس کمیشن میں کلہوڑوا عباسی ایسوسی ایشنز کا اثر رسوخ ہے جس کی وجہ یہ ہے کہ ان ایسوسی ایشنز کے سرگرم رکن اور سابق بیورو کریٹ لال محمد کلہوڑو ناظم امتحان ہادی بخش کلہوڑو کے سسر ہیں اسی وجہ سے لال محمد کلہوڑو کے تین بیٹے بھی پبلک سروس کمیشن کے امتحان میں کامیاب ہو چکے ہیں دوسری جانب میرانی گروپ بھی سرگرم ہے جو ہادی بخش کلہوڑو سے خصوصی رابطہ میں ہے اور اسی بنیاد پر اس گروپ کے دو بھائیوں شاہنواز میرانی اور منصور میرانی کو بھی اسسٹنٹ کمشنر اور ڈسٹرکٹ فوڈ کنٹرولر کے امتحانات میں کامیاب قرار دیا گیا ہے“اب اس حادثہ وقت کو کیا نام دیا جائے کہ عدالت کی طرف سے جاری ہونے والے مذکورہ فیصلے نے 2 برس قبل نجی نیوز چینل پر نشر ہونے والی رپورٹ اور درخواست گزاروں کے موٴقف کو بالکل درست ثابت کر دیا ہے اور سندھ پبلک کمیشن میں برسوں سے جاری میرٹ کے قتل عام کی ”قانونی تصدیق“ بھی کر دی ہے بظاہر سندھ حکومت نے اس فیصلہ کے خلاف عدالت میں اپیل کرنے کا اعلان کیا ہے فرض کر لیں اگر سندھ حکومت اپیل میں یہ کیس جیت بھی جاتی ہے تو کیا اس سے حکومت وقت اور سندھ پبلک سروس کمیشن کی مجروح ہونے والی ساکھ بحال ہو سکے گی؟اس سوال کا جواب کس سے لیا جائے کچھ سمجھ نہیں آرہا۔
$$$123$$$
یہ بات آپ کے لیے یقیناََ باعث حیرت ہوگی کہ اگر ہمارے اپنے ملک کی کرنسی میں کسی غیر ملک (برطانیہ)کی دلچسپی ہماری نسبت زیادہ ہو۔۔ 
$$$123$$$
پس منظر میں وجہ بڑی دلچسپ ہے کہ پاکستان جب دنیا کے نقشے پر ایک نوزائیدہ ریاست کے طور پر ابھرا۔
$$$123$$$
تو پاکستان کے پاس فوری طور اقتصادی و معاشی نظام کی کوئی اساس یا اسے چلانے کا کوئی انتظامی ڈھانچہ موجود نہیں تھا۔ 
$$$123$$$
جس کے لیے پاکستان کو بڑی مشکلات سے دوچاد ہونا پڑا تھا۔ 
$$$123$$$
لہذا مجبوری یا موجودہ نوعیت کے تحت پاکستان کو حکومت برطانیہ سے ایک معاہدے کے تحت وہ برطانوی کرنسی نوٹس جو برصغیر میں رائج تھے پاکستان میں رائج کرنے پڑے۔
$$$123$$$
جس میں ایک معمولی سی ترمیم کر کے ان کرنسی نوٹوں پر (حکومت پاکستان) لکھا گیا۔ جس کی وجہ سے وہ بعد ازاں (اوور پرنٹ Overprint) نوٹس کے نام سے معروف ہوۓ۔
$$$123$$$
یہ کرنسی نوٹس ایک محدود تعداد میں چھاپے گئے۔ 
$$$123$$$
تاہم 1948 میں ہی پاکستان نے وقت اور حالات کی نزاکت کو محسوس کرتے ہوۓ اپنے ذاتی کرنسی نوٹس اپنے ذاتی اقتصادی نظام کو مربوط کرکے چھپواۓ۔ جن کرنسی نوٹوں کو (فرسٹ ایشو) کہا جاتا ہے۔
$$$123$$$
اب بات کرلیتے ہیں برطانوی حکومت کی ان کرنسی نوٹوں میں دلچسپی کے حوالے سے۔۔۔
$$$123$$$
یہ بات روز روشن کی طرح عیاں ہے کہ ملکوں کے عروج وزوال کے پس منظر میں اُس ملک کی اپنی تاریخ سے دلچسپی یا قدردانی جیسے عوامل کارفرما ہوتے ہیں۔ 
$$$123$$$
تاریخ گواہ ہے کہ اپنی تاریخ کو محفوظ کرنے, (Preserve کرنے) اس کی قدر کرنے, اور اس کی باقیات کو سنبھالنے کے حوالے سے جتنا متحرک یورپ کا ملک برطانیہ ہے اتنا شاید ہی دنیا کا کوئی ملک ہو۔
$$$123$$$
برطانیہ نے جہاں ایک طرف پوری دنیا کے بیشتر حصے پر اپنی سلطنت کا پرچم لہرایا۔
$$$123$$$
اور دنیا کے دوتہائی حصے میں اپنی بادشاہت کا لوہا منوایا۔۔ 
$$$123$$$
وہیں پر پہلی اور دوسری جنگ عظیم کے بعد دنیا میں کالونیل سسٹم (Colonial System)کے خاتمے کے بعد اپنی ہزاروں سال پر محیط حکومت وسلطنت کی باقیات ,ثبوت اور نشانیوں کو دنیا کے کونے کونے سے سمیٹ کر اپنے قومی میوزیمز کا حصہ بنایا تاکہ آنے والی نسلیں کو برطانیہ کے نام سے جڑا (The Great Britain ) کے ٹائٹل کو ثابت کیا جاسکے۔
$$$123$$$
یہ بھی ایک المیہ ہے پاکستان کو اپنے تاریخی ورثے, تہذیب وثقافت کو روشناس کروانے اور اسے محفوظ کروانے کے حوالے جو پیش رفت اور اقدامات کرنے چاہیے تھے وہ نہ کیے جا سکے۔
$$$123$$$
اس عدم توجہی اور بے قدری کے سبب پاکستان اپنی بہت سی تاریخی نوادرات کو اپنے ہاتھوں سے گنوا چکاہے۔ 
$$$123$$$
کچھ یہی حال پاکستان کے مذکورہ تاریخی کرنسی نوٹوں کے ساتھ ہوا۔
$$$123$$$
برطانیہ کی ان کرنسی نوٹوں میں گہری دلچسپی اور وابستگی کی ایک دو بڑی وجوہات ہیں ایک تو برطانیہ اپنی تاریخ سے جڑی ہر چیز کو ہمیشہ سے اہمیت اور قدر دیتا چلا آیا ہے۔
$$$123$$$
دوسری ایک اور اہم وجہ یہ تھی پاکستان واحد ایک ایسا تاریخی اور جغرافیائی اہمیت کا حامل اور دولت مشترکہ (Commonwealth ) میں شامل ملک تھا جو مشترکہ ہندوستان سے علیحدہ ہو کر برطانوی تسلط سے آذاد ہوا تھا۔
$$$123$$$
1947 سے پہلے پاکستان کا بطور ایک خودمختار ریاست کے کوئی وجود نہیں تھا۔ اس لیے برطانوی راج کے دوران اور تاج برطانیہ کے ماتحتی میں پاکستان کے حوالے سے کوئی بھی کرنسی نوٹ یا سکہ ایسا نہیں تھا جس سے پاکستان کی بطور کالونی کا ثبوت ملے۔ 
$$$123$$$
کیونکہ برطانیہ کے زیر انتظام ہر کالونی میں رائج سکے نوٹوں پر برطانیہ کی حکمرانی کی گہری چھاپ کے واضح اور انمٹ نقوش ثبت ہوۓ۔
$$$123$$$
جو ماضی کی داستان لیے ہوۓ تھے۔ 
$$$123$$$
برطانوی کالونیل کرنسی نوٹوں پر نوٹوں پر پاکستان کا نام تاریخ کی اہم دستاویز لیے ہوۓ ہیں۔ 
$$$123$$$
جو برطانیہ کے لیے بڑی اہمیت کے حامل ہیں۔ 
$$$123$$$
برطانیہ نے یہ کرنسی نوٹس پاکستان سے ایک بڑی تعداد میں اور بڑی غیرمعمولی قیمت پر خریدے۔ 
$$$123$$$
اور تاحال بھی برطانیہ میں ان کرنسی نوٹوں کی قدرومنزلت میں کمی نہیں آئی۔
$$$123$$$
کیونکہ برطانیہ نے ان کرنسی نوٹوں کو خرید کر دنیا بھر کے میوزیمز میں بطور شہادت اور ثبوت کے ڈسپلے کیا۔
$$$123$$$
تاکہ آنے والی نسلوں کو بھی یہ ازبر کروایا جاسکے کہ پاکستان بھی برطانیہ کے زیر تسلط رہنے والا ملک تھا۔ 
$$$123$$$
واضح رہے پاکستان میں رائج ہونے والے overprint کرنسی نوٹوں کا صرف دو یا تین فیصد ہی پاکستان میں موجود ہے باقی برطانیہ اور یورپین ممالک میں موجود ہیں۔ ان میں سے بہت سارے کرنسی نوٹس کی قیمت لاکھوں میں ہے۔
$$$123$$$
رسول اکرم صلی اللہ علیہ وسلم نے بیان فرمایا:”اے لوگو!بلاشبہ زمین میں دجال کے فتنے سے بڑا کوئی فتنہ نہیں“۔(سنن ابن ماجہ)
$$$123$$$
دجال لفظ کا اصل مادہ د،ج،ل۔دجال کا لفظ اس مادے سے فعال کے وزن پر مبالغہ کا صیغہ ہے۔دجل کا معنی ہے ڈھانپ لینا،لپیٹ لینا۔ دجال اس لئے کہا گیا کیونکہ اس نے حق کو باطل سے ڈھانپ دیا ہے یا اس لئے کہ اس نے اپنے جھوٹ،ملمع سازی اور فریب کاری کے ذریعے اپنے کفر کو لوگوں سے چھپا لیا ہے۔
$$$123$$$
ایک قول یہ ہے کہ وہ اپنی فوجوں سے زمین کو ڈھانپ لے گا اس لئے اسے دجال کہا گیا ہے اس لقب میں اس بات کی طرف اشارہ ہے کہ (دجال اکبر بہت بڑے فتنوں والا ہے) وہ ان فتنوں کے ذریعے اپنے کفر کو ملمع سازی کیساتھ پیش کرے گا اور اللہ کے بندوں کو شکوک و شبہات میں ڈال دے گا نیز یہ کہ اس کا فتنہ عالمی فتنہ ہو گا۔
$$$123$$$
”دجال“عربی زبان میں جعل ساز،ملمع ساز اور فریب کار کو بھی کہتے ہیں۔
$$$123$$$
”دجل“کسی نقلی چیز پر سونے کا پانی چڑھانے کو کہتے ہیں۔حدیث شریف میں دجال کے فتنہ کو سب سے بڑا فتنہ قرار دیا گیا ہے۔دجالی کارندے آج سے قبل اس نظام کے بارے میں بہت چھپ چھپا کر اشارے کنایوں میں بات کیا کرتے تھے۔ 
$$$123$$$
جس کے لئے مخصوص لوگوں کو منتخب کیا جاتا تھا اور وہ دجالی نظام کو مختلف پیرائیوں میں ڈھال کر ایک قطبی نظام کی بات کیا کرتا تھے۔
$$$123$$$
یہ دجالی نظام کی بات کرنے والے اور اس نظام کو پوری دنیا پر تھوپنے والے صہیونی جنھوں نے پہلے ایک منصوبہ بند سازش کے تحت پوری دنیا کی فلم انڈسٹری میں کام کرنے والے اداکار اور اداکاراؤں کے ذریعے اپنی پبلسٹی کی پھر اس کے بعد گانے بجانے والوں کو استعمال کیا پھر مختلف قسم کے شعبوں میں کام کرنے والے دنیا بھر کے مشہور لوگوں کو دجال کو پروموٹ کرنے کے لئے منتخب کیا اور ان کا پرچار نہ کرنے پر جان سے مار دیئے جانے کی دھمکیاں بھی ملی اور بہت سارے مارے بھی گئے۔
$$$123$$$
یعنی کہ شیطان کو اور شیطانی نظام کو پہلے الگ الگ اور ڈھکے چھپے انداز میں پروموٹ کیا جاتا تھا اب یہ دجالی کارندے صہیونی غنڈے کھلے عام دجال کو پروموٹ کرنے لگے ہیں اور اس نیو ورلڈ آرڈر کی بات آر ایس ایس کے پرچارک نریندر مودی نے بھارتی پارلیمنٹ میں کھڑے ہو کر کی اور کہا کہ کورونا بھی اسی دجالی نظام کا ہی حصہ ہے۔ مودی نے اپنی تقریر پورے جوش اور ہوش کے ساتھ کی اور یہ کھلے الفاظوں میں واضح کر دیا کہ کورونا کے بعد ایک نیا ورلڈ آرڈر آئے گا اور یہ ورلڈ آرڈر تو آکر ہی رہے گا،بھارت اس نیو ورلڈ آرڈر کے ساتھ ہے۔
$$$123$$$
کھلے عام آر ایس ایس صہیونی اور دجالی نظام کے نفاذ کیلئے سرگرم ہیں۔ 
$$$123$$$
ہندوستان میں دجالی فتنہ کی جھلک ظاہر ہو چکی ہے،نریندر مودی ہندوستان کو ہندو راشٹر بنانے کی تیاری کر رہے ہیں۔آنے والے دنوں میں دجال کی آنکھیں جائیں گی وہاں تک تباہی مچے گی،اسی طرح سے سنگھ پریوار جہاں جہاں حکومت قائم کر رہا ہے وہاں پر تباہی پھیل رہی ہے ،مودی تو وقت کے دجال یا وقت کے ہٹلر بننے پر آمادہ ہیں۔
$$$123$$$
ایک عالمی حکومت Global Government، اس کا ایک سربراہ Leaden Global،اس کی ایک کرنسی A Global Currency کے ساتھ اس کا ایک ہی مذہب Global Religion دراصل پورے تگ ودو کا کلامکس ہے۔بھارت میں یکساں سول کوویڈ کے ذریعہ جو کوشش کی جا رہی ہے اور ممکن ہے کہ لاک ڈاؤن کے خاتمہ کے بعد اس پر شدومد سے عمل آوری شروع ہو جائے وہ یہی ہے کہ بھارت اس پورے دوڑ میں سب سے آگے رہنا چاہتا ہے۔
$$$123$$$
راشٹر یہ سوئم سیوک سنگھ کے آئیڈیا لاگ راکیش سنہانے لاک ڈاؤن سے ایک روز قبل پارلیمنٹ میں جس بل کو متعارف کرایا تھا وہ تقریباً اسی رخ کا تھا۔وزیراعظم نریندر مودی کی تالی،تھالی اور دیا جلانے کے عمل کو اگر اس نقطہ نظر سے دیکھیں تو شاید بات اور واضح سمجھ میں آئے گی۔نیو ورلڈ آرڈر یعنی پوری دنیا کا نظام ایک ہی شخص کے ہاتھوں میں دے دیا جائے گا اور وہ اسرائیل سے کنٹرول ہو گا جیسا کہ احادیثوں میں اس بات کا تذکرہ ملتا ہے کہ دجال پوری دنیا کو کنٹرول کرے گا اور پھر اللہ اسے ایسی طاقت اور قوت دے گا کہ وہ اپنے اشاروں پر ساری دنیا کے لوگوں کو گمراہ کرے گا اور اپنی حکومت قائم کرے گا۔
$$$123$$$
کورونا بھی اسی نظام کا حصہ ہے۔اس نظام کے ذریعے پوری دنیا میں اسلامی نظام کو ختم کرتا ہے جہاں جہاں بھی چھوٹے سے چھوٹے خطے یا ریاست میں بھی اگر کہیں اسلامی نظام چلتا ہو تو اسے ختم کیا جائے۔لوگوں کو بے روزگار کرکے پھر انہیں ایسی کمپنیوں میں روزگار دیا جائے جہاں وہ ان کے غلام بن کر رہیں۔مسلمانوں پر عرصہ حیات تنگ کرتے ہوئے تمام مسلم ممالک کو اسرائیل کا آلہ کار بنا دیا جائے گا۔
$$$123$$$
یہ منصوبہ ہے کہ دنیا ئے اسلام کا کوئی ملک بھی فوجی لحاظ سے اس قدر طاقتور نہ ہو کہ وہ کسی غیر مسلم ملک بالخصوص اسرائیل کے لئے خطرہ بن سکے۔اسرائیل کی پوری دنیا میں بالادستی قائم کرنے کے لئے پوری دنیا کے ممالک کو ایک جگہ پیسے دے کر خریدا جائے گا اور خریدا جا رہا ہے۔ پوری دنیا کے موسم کے مزاجوں میں تبدیلیاں کر دی گئی ہیں۔موسم کے ساتھ اتنی چھیڑ چھاڑ کر دی گئی ہے کہ موسم پورے تبدیل ہوتے جا رہے ہیں۔
$$$123$$$
لوٹ مار ہو رہی ہے۔شہر کے ساتھ ساتھ گاؤں گاؤں بھی تباہ ہو رہے ہیں۔
$$$123$$$
سابق امریکی وزیر خارجہ ہینری کیسنجر نے کہا”دنیا کے حکمرانوں کو کورونا وائرس کے بعد کے نئے ورلڈ آرڈر کے لئے تیار ہونا پڑے گا۔تیار کیا ہونا پڑے گا انہیں بات ماننی ہی پڑے گی۔اور اگر نہیں مانے تو وہ اپنی تباہی کے لئے تیار رہیں۔“
$$$123$$$
اس سلسلے میں دیکھنا یہ ہے کہ اس وقت دنیا کی واحد سپر طاقت کہلانے والا امریکہ بذات خود کیا ہے اور دجالی اسٹریٹیجک میں اس کا کیا مقام ہے؟امریکہ عالمی دجالی صہیونی بساط کا ایک طاقتور مہرہ تو ضرور ہے لیکن حکمت عملی میں اسے آزاد نہیں کہا جا سکتا۔
$$$123$$$
اس کے مالیاتی امور صہیونیوں کے ہاتھ میں ہے،اس کے عسکری منصوبے دجالی صہیونی لابی ترتیب دیتی ہے،اس کی معاشی اور معاشرتی پالیسیوں میں عالمی صہیونیت پوری طرح دخیل ہے یوں کہا جا سکتا ہے کہ امریکہ جغرافیے کے نام پر ایک ایسا پلیٹ فارم ہے جہاں پر عالمی دجالی صہیونی منصوبہ بندی کے تحت دنیا کے سرد گرم پر حاوی ہوا جاتا ہے۔یہ عالمی دجالی صہیونی نیٹ ورک ایک ریاست کی شکل بھی رکھتا ہے جسے دنیا اسرائیل کے نام سے جانتی ہے اس لئے حقیقی معنوں میں دنیا پر اس وقت غلبہ امریکی کور میں اسرائیل کا ہے امریکہ بذات خود کچھ نہیں۔
$$$123$$$
اس کی صرف افرادی قوت فوج کی شکل میں اور معاشی قوت اخراجات کی شکل میں صرف کی جاتی ہے دنیا بھر میں پھیلے ہوئے امریکی اور یورپین سفارتخانے اسرائیلی مفادات کے اڈے ہیں۔
$$$123$$$
آج مشرق و سطیٰ اور دیگر مسلم دنیا کا جو جغرافیائی نقشہ ہے وہ اسی دور میں جنگ عظیم اول کے بعد عالمی استعمار نے ترتیب دیا تھا۔مشرق وسطیٰ کے دیگر حصوں کی طرح مسلمانوں کا اہم ترین خطہ بلاد شام یا فلسطین برطانیہ کے قبضے میں چلا گیا۔
$$$123$$$
اسی جنگ کے خاتمے یعنی 1917ء میں نیویارک میں جو لندن کی جگہ عالمی معیشت کا گڑھ بننے جا رہا تھا اسرائیل کے نام پر ایک صہیونی ریاست بنانے کا اعلان کیا گیا جسے دنیا بالفورڈیکلریشن کے نام سے جانتی ہے،یہ ایک ایسا صہیونی منصوبہ تھا جو چالیس برس بعد عملی شکل میں لایا جانا تھا لیکن اس کے لئے ایسے عالمی اداروں کی تشکیل ضروری تھی جن کے ذریعے اس کے راستے میں آنے والی رکاوٹوں کو دور کیا جا سکے،اس بڑی تبدیلی کے لئے ایک اور بڑی جنگ بساط درکار تھی جسے تقریباً چار دہائیوں کے بعد ہی اس دنیا کے نقشے پر بچھ جانا تھا اور ہم دیکھتے ہیں کہ 1939ء کو ایسے حالات پیدا کر دیئے گئے کہ جرمنی نے پولینڈ پر حملہ کر دیا،جس کی وجہ بظاہر یہ بنی تھی کہ پولینڈ کی سرحدی سیکورٹی فورس نے کچھ جرمن فوجی آفسران کو قتل کر دیا تھا لیکن اس وقت کا ریکارڈ یہ بتاتا ہے کہ پولینڈ کے حکام اور عسکری کمانڈروں نے اس واقعے سے لاتعلقی کا اظہار کر دیا تھا اور اسے ایک تیسری قوت کی شرارت سمجھا جانے لگا تھا لیکن جرمنی کا حکمران ہٹلر جو پہلے ہی پہلی جنگ عظیم کی ذلت آمیز جنگ بندی کی شرائط کو ہضم نہیں کر پا رہا تھا اس نے پولینڈ پر حملہ کر دیا۔
$$$123$$$
اس حوالے سے بہت سے یورپین محققین نے کتابیں اور مضامین بھی تصنیف کئے ہیں کہ پہلی جنگ عظیم کے بعد جرمنی کو جن ذلت آمیز شرائط پر مجبور کیا گیا وہ در حقیقت ایک اور بڑی جنگ کا شاخسانہ بنانے میں استعمال ہوا۔سوال یہ پیدا ہوتا ہے کہ جس وقت پہلی جنگ عظیم کے بعد خود جرمنی میں جو سیاسی تبدیلیاں آرہی تھیں تو کیا باقی یورپ اس سے بے خبر تھا؟دوسری عالمگیر جنگ سے دو دہائیوں پہلے جرمنی نے اپنی عسکری قوت کو بڑھانے کا جو سلسلہ شروع کر دکھا تھا کیا دنیا خصوصاً یورپ کی نگاؤں سے وہ سب کچھ اوجھل تھا؟یقینا نہیں۔
$$$123$$$
۔۔بہرحال اس جنگ کا آغاز ہوتا ہے جو تمام یورپ کو اس کی بنیادوں سے نہ صرف ہلا دیتا ہے بلکہ مشرق وسطیٰ اور جنوبی ایشیا اور وسطیٰ ایشیا اور وسطیٰ ایشیا بڑی جغرافیائی تبدیلیوں کی زد میں آتے ہیں، پرانے دشمن منظر سے ہٹ جاتے ہیں نئے دشمن تراشے جاتے ہیں۔عالمی معاشیات کا مرکز لندن سے نیویارک جہاں 1917ء میں اسرائیل کی صہیونی ریاست کے قیام کا اعلان کیا گیا تھا وہاں منتقل ہوتا ہے اسے اب دنیا بینک آف انگلینڈ کی بجائے،ورلڈ بینک کے نام سے جانتی ہے اس کی دوسری شاخ آئی ایم ایف کی تشکیل ہوتی ہے،یورپ میں قائم لیگ آف نیشن کا بوریا بستر گول کرکے نیویارک میں اقوام متحدہ کا قیام عمل میں لایا جاتا ہے جس کے لئے عالمی صہیونی سرمایہ دار خاندان راکفلر زمین عطیہ کرتا ہے۔
$$$123$$$
لیگ آف نیشن کا دائرہ یورپ تک محدود تھا اس لئے اب نئی تشکیل پانے والی دنیا کے امور ہاتھ میں لینے کے لئے اس سے بڑا ادارہ درکار تھا تاکہ تمام دنیا کے ملکوں کو اس کا ممبر بنا کر اسے عالمی دجالی صہیونی قوتوں کی منشا کے مطابق چلایا جائے اور قانونی کام کو غیر قانونی اور غیر قانونی کام کو قانونی بنانے میں استعمال کیا جائے۔سوچنے کی بات ہے کہ اگر اقوام متحدہ کے قیام کے بغیر اسرائیل کے قیام کا اعلان کروا دیا جاتا تو دنیا میں یورپ کے سوا اسے کون قبول کرتا۔
$$$123$$$
۔۔اس لئے ایسے ہی ادارے کی ضرورت تھی جس کی لگا میں صرف یورپ تک محدود نہ ہوں بلکہ روس اور چین کے ساتھ جنوب مشرق ایشیا تک دراز ہوں۔دنیا بھر کے وسائل پر قبضے کے لئے غیر قانونی کاغذ کی کرنسی کو رواج دیا گیا تاکہ سونے کے براہ راست عالمی منڈی میں استعمال سے روک کر اس پر اپنا قبضہ جمایا جا سکے۔اس کے بعد برطانوی پونڈ کی جگہ ڈالر کو کنگ کرنسی بنانے کا عمل شروع ہوا۔
$$$123$$$
تاکہ سونے کی بجائے ڈالر کو ملک اپنے محفوظ سرمائے کے طور پر استعمال کریں۔یوں دنیا کو سکے کی بجائے کاغذ کی کرنسی کا عادی بنایا گیا اور اس کاغذ کی کرنسی کی لگا میں ورلڈ بینک اور آئی ایم ایف کے حوالے کر دی گئیں۔جس نے نہ صرف امریکی عوام بلکہ باقی دنیا کے انسانوں کو بھی کام کرنے والی مشینوں میں تبدیل کر دیا۔1945ء میں ختم ہونے والی دوسری عالمی جنگ کے بعد اب تقریباً پھر نصف صدی سے زیادہ کا وقت گزر چکا ہے اور اس وقت عالمی انسانیت تیسری عالمی جنگ کے دہانے پر ہیں۔
$$$123$$$
اس صدی کی نئی معاشی جنگ چین اور امریکہ میں شروع ہو چکی ہے۔دنیا کی دو سب سے بڑی معیشتوں کے مابین مسابقت نے پچھلے کچھ عرصے میں شدت اختیار کر لی ہے۔ممکن ہے دونوں ملک ان معاملات کے کسی نتیجہ خیز حل تک پہنچ جائیں۔دونوں ممالک اکیسویں صدی میں معاشی بالادستی کی تگ و دو میں مصروف ہیں۔
$$$123$$$
دونوں میں سے کوئی بھی اس معاشی جنگ کو سرسری انداز میں نہیں لے گا۔گزشتہ دہائیوں میں امریکہ نے خود کو دنیا کی واحد حربی اور معاشی طاقت کے طور پر منوا لیا تھا لیکن چین کے معاشی ابھار نے امریکہ کی اس حیثیت کو خطرے میں ڈال دیا ہے۔چین کی جانب سے لاحق اس خطرے کے سدباب کیلئے واشنگٹن کے پاس سب سے بڑا آپشن یہ ہے کہ وہ ملک کی تجارتی اور سرمایہ کارانہ سرگرمیوں پر کچھ پابندیاں عائد کر دے۔
$$$123$$$
امریکہ اور چین کے مابین یہ تصادم اسی وقت ناگزیر ہو گیا تھا جب 2001ء میں چین نے ورلڈ ٹریڈ آرگنائزیشن میں شمولیت اختیار کی تھی۔چین کو اس آرگنائزیشن میں لانے والا امریکہ ہی تھا۔تب اس کا خیال تھا کہ نتیجے میں اس کے ہاں نئی نوکریوں کے مواقع پیدا ہوں گے اور برآمدات بڑھیں گی۔ایسا ہوا بھی۔لیکن امریکی معیشت کو اس کی قیمت بھی چکانی پڑی۔آنے والے ماہ و سال میں ممکن ہے امریکہ پر یہ حقیقت آشکار ہو کہ گزشتہ 30 برسوں میں یہ اس کی سب سے بڑی غلطی تھی۔
$$$123$$$
تقریباً سبھی ممالک نے چینی معیشت کی تیزی سے بڑھوتری کو محسوس کیا’جو ایک سٹریٹیجک تشویش کا باعث بھی بن رہی تھی۔
$$$123$$$
یہی وجہ ہے کہ جارج ڈبلیو بش نے صدر بننے کے بعد پہلے آٹھ ماہ میں امریکی پالیسی کا رخ ایشیا پیسیفک کی طرف موڑنا شروع کر دیا تھا‘ لیکن نائن الیون نے امریکی توجہ کسی اور جانب مرتکز کر دی۔امریکہ نے جو بھی ردعمل ظاہر کیا‘اس سے چین کے ترقی کرنے کی رفتار میں کوئی کمی واقع نہیں ہوئی۔
$$$123$$$
حقیقت یہ ہے کہ چین ہمیشہ ایشیا پیسیفک ریجن کی ایک بڑی معاشی اور فوجی طاقت رہا۔نیدر لینڈ کی گرونجن یونیورسٹی میں میڈیسن ہسٹاریکل سٹیٹسٹکس پروجیکٹ کے تحت ہونے والی ریسرچ میں یہ نتیجہ اخذ کیا گیا کہ چین 200 سال پہلے بھی عالمی معیشت کے ایک تہائی کا مالک تھا۔بعد ازاں یورپ اور امریکہ میں انڈسٹری اور سامراجیت کے فروغ نے چین کی اس حصہ داری کو کم کر دیا۔
$$$123$$$
پھر 1978ء میں چینی رہنما‘ڈنگ شاؤپنگ نے معاشی اصلاحات شروع کیں‘جن کے نتیجے میں آج چین دنیا کی دوسری بڑی معاشی طاقت ہے،اگرچہ بہت سی کمرشل اور ملٹری ٹیکنالوجیز میں امریکہ کو تاحال چین پر برتری حاصل ہے‘لیکن یہ فرق تیزی سے کم ہو رہا ہے۔چین کا ”میڈان چائنا 2025ء “ پلان خصوصی طور پر واشنگٹن کیلئے فکر مندی کا باعث ہے کیونکہ اس منصوبے کا مقصد جدید ترین ٹیکنالوجیز‘جیسے روبوٹکس اور آرٹیفیشل انٹیلی جنس‘کے میدان میں چین کو ‘امریکہ پر سبقت دلانا ہے۔
$$$123$$$
یہ کامیابی حاصل کرنے کے بعد چین معاشی میدان میں امریکہ کا ایک حقیقت اور ناگزیر حریف بن جائے گا،چنانچہ ان ساری باتوں اور معاملات کو سامنے رکھا جائے تو دونوں ملکوں کے درمیان چھڑنے والی اقتصادی جنگ‘کوئی حیران کن معاملہ نہیں رہتی۔
$$$123$$$
پچھلے کچھ برسوں سے امریکہ اور چین کے مابین تعلقات میں مسلسل کشیدگی آئی ہے اور کہا جاتا ہے کہ ماضی میں اتنے بُرے تعلقات کبھی نہیں تھے اور ممکن ہے کہ ان میں مزید خرابی ہو۔
$$$123$$$
امریکی قومی سلامتی کے مشیر کے عہدے پر تقرری سے قبل،سلیوان نے بائیڈن کے اعلیٰ ایشیائی مشیر کرٹ کیمبل کے ساتھ،امور خارجہ کے میگزین کے لئے ایک مضمون لکھا،جس میں انھوں نے کہا کہ اب چین کے ساتھ مذاکرات کا دور اب مکمل طور پر ختم ہو گیا ہے۔اور اب صورتحال کچھ یہاں تک پہنچ چکی ہے کہ امریکہ اور چین کے تعلقات کو نئی سرد جنگ کے طور پر دیکھا جاتا ہے،جو کہ نصف صدی قبل امریکہ اور روس کے درمیان کشیدہ تعلقات کے حوالے سے ہے اور جس نے بیسویں صدی کی آخری پانچ دہاہیوں میں عالمی تعلقات میں ایک بڑا اہم کردار ادا کیا تھا۔
$$$123$$$
واشنگٹن اور بیجنگ کے درمیان تعلقات کو کیسے پہچانا جا سکتا ہے،پوچھے گئے سوالات اور ان کے دیے گئے جوابات پر بڑی حد تک منحصر ہے۔یہ پالیسی کے اختیارات کا معیار طے کرتا ہے،کچھ راستوں کو محدود اور کچھ راستے بند کر دیتا ہے۔کہا جاتا ہے کہ اختیارات پر تبادلہ خیال کرنے،سیاق و سباق کو سمجھنے اور صورتحال کو واضح کرنے کے لئے کئی بار تاریخی حوالہ جات مددگار ثابت ہوتے ہیں،لیکن دوسرے یہ بھی استدلال کرتے ہیں کہ اس سے کوئی فائدہ نہیں ہوتا ہے۔
$$$123$$$
متعدد بار تاریخ خود کو دہرا نہیں دیتی اور اختلافات باہمی مساوات سے بڑھ سکتے ہیں۔
$$$123$$$
اگر سرد جنگ دو طاقتور ممالک،دو مختلف سیاسی نظاموں کے مابین تنازع کی نمائندگی کرتی ہے،تو پھر امریکہ اور چین کے مابین ’دشمنی‘میں امریکہ اور سوویت یونین کے تصادم کی گونج سنائی دیتی ہے۔جوبائیڈن انتظامیہ کا کلیدی نقطہ یہ ہے کہ اگر ضرورت ہو تو چین کو چیلنج کرنا اور جہاں بھی ممکن ہو تعاون کرنا۔
$$$123$$$
بیجنگ انتظامیہ امریکی نظام کی خامیوں سے فائدہ اٹھانے کا کوئی موقع ضائع نہیں کرتی ہے۔سرد جنگ کے دوران سویت یونین اور اس کے اتحادیوں کو عالمی معیشت سے منقطع کر دیا گیا تھا اور برآمدات پر پابندی عائد تھی۔دوسری طرف چین عالمی معیشت کا محور بنی ہوئی ہے اور اس کی اپنی معیشت بڑی حد تک امریکی معیشت سے منسلک ہے۔امریکی اور سوویت یونین کی سرد جنگ کا تکنیکی پہلو بہت اہم تھا۔
$$$123$$$
پہلے ہتھیاروں کا مقابلہ تھا اور بعد میں خلا میں داخل ہونے کی دوڑ تھی۔اس بار امریکہ اور چین کی نئی سرد جنگ میں ٹیکنالوجی کا پہلو اہم ہے لیکن مقابلہ مصنوعی ذہانت اور فائیو جی ٹیکنالوجی کے بارے میں ہے۔سرد جنگ کے وقت،دنیا دو دھڑوں میں بٹ گئی تھی۔حالانکہ کچھ اہم ممالک میں ایک غیر جانبدار گروہ بھی تھا (مغربی دنیا میں وہ سوویت نواز کے حامی سمجھے جاتے تھے) لیکن اس وقت عالمی حالات ویسے نہیں ہیں۔
$$$123$$$
اس وقت دنیا بھر میں لبرل نظام حکومت بہت دشواری سے گزر رہا ہے اور یہ صورتحال چین کو موقع فراہم کرتی ہے کہ وہ اپنے نظام حکومت کے ماڈل کو دنیا بھر میں پھیلائیں اور اثر و رسوخ حاصل کریں۔
$$$123$$$
سرد جنگ کا ماڈل اصلی معنوں میں بہت موٴثر ہے۔سرد جنگ ایک سیاسی جدوجہد تھی جس میں دونوں فریقوں نے ایک دوسرے کے قانونی جواز کو مسترد کر دیا تھا۔اگرچہ سرد جنگ کے دوران امریکہ اور سوویت یونین کے مابین کوئی حقیقی تھا لیکن بالواسطہ تنازع میں لوگوں کی ایک بڑی تعداد اپنی جانوں سے ہاتھ دھو بیٹھی۔
$$$123$$$
اس وجہ سے بہت سارے خدشات ہیں کہ امریکہ اور چین کے مابین تنازع کے دوران جنونی نظریہ کے بارے میں دونوں اطراف میں غلط فہمی پیدا ہو سکتی ہے اور چین کسی ممکنہ شکست کے خطرے سے بچنے کے لئے کسی حد تک جا سکتا ہے۔تاہم،چین سوویت یونین سے کہیں زیادہ طاقتور ہے۔سوویت یونین اپنے دور عہد میں ہی امریکی جی ڈی پی کے +40 تک پہنچنے میں کامیاب رہا تھا۔
$$$123$$$
اسی کے ساتھ ہی چین نے جی ڈی پی کو اتنی ترقی دے دی ہے جتنی چند دہائیوں میں امریکہ نے کی۔چین ان حریفوں میں سب سے زیادہ طاقتور ہے جن کا مقابلہ امریکہ نے انیسویں صدی میں کیا ہے۔آنے والی دہائیوں میں،یہ دونوں ایک دوسرے کی طرف ایک ہی پوزیشن پر رہیں گے۔
$$$123$$$
بیجنگ انتظامیہ نے واشنگٹن انتظامیہ پر متعدد طریقوں سے برتری حاصل کی ہے۔چین کے بہت سے مضبوط رخ اور بہت سی کمزوریاں ہیں۔
$$$123$$$
امریکہ میں بھی بہت سی کمزوریاں ہیں،لیکن ایک بہت بڑا متحرک معاشرہ ہے جو اپنے آپ کو نئے سرے سے تلاش کرنے کے قابل ہے لیکن کووڈ 19 کی وبا نے یہ ظاہر کیا ہے کہ یہ بات بالکل واضح ہے کہ چین میں جو کچھ ہوتا ہے وہ صرف چین ہی میں نہیں ہوتا۔چین ایک عالمی طاقت ہے اور وہاں کا معاملہ پوری دنیا کو متاثر کرتا ہے۔اس تناظر میں،دنیا کو تیار رہنا چاہیے،امریکہ اور چین تعلقات میں اتار چڑھاؤ کا راستہ ہے اور اس کا آغاز ہوا ہے۔
$$$123$$$
امریکہ میں اقتدار کی منتقلی کے بعد کئی تجزیہ کاروں کا خیال تھا کہ چین کے ساتھ اس کی کشیدگی میں جو صدر ٹرمپ کی صدارت کے دوران زیادہ تر تجارتی معاملات کی وجہ سے رہی واضح کمی آئے گی۔لیکن چند شواہد اس طرف اشارہ کر رہے ہیں کہ تعلقات میں مزید کشیدگی کا امکان موجود ہے۔اس سے ایشیا اور برصغیر شاید ایک نیا سیاسی اور اقتصادی میدان جنگ بننے جا رہے ہیں۔
$$$123$$$
اس بات کا عندیہ صدر جوبائیڈن نے اپنی انتخابی مہم میں کافی غیر مبہم الفاظ میں دیا تھا۔وہ پچھلے سال انتخابی مہم کے دوران صدر ٹرمپ کے بارے میں یہ کہتے رہے کہ وہ چین کے معاملے میں کافی کمزور ہیں اور اس کا مقابلہ نہیں کر سکتے۔اس سلسلے میں وہ صدر ٹرمپ کی کرونا (کورونا) وائرس کے بارے میں چینی یقین دہائیوں پر یقین کرنے کو ان کی کمزوری سے تعبیر کرتے رہے۔
$$$123$$$
کشیدگی میں اضافے کا پہلا اشارہ صدر بائیڈن کا اپنی خارجہ پالیسی چلانے والے اہلکاروں کے انتخاب سے ملتا ہے جو چین کے بارے میں جارحانہ خیالات رکھتے ہیں۔ امریکی وزیر خارجہ انتھونی بلنکن اس بات کا اظہار کر چکے ہیں کہ پچھلے چار سالوں کی پالیسیوں سے امریکہ چین کے مقابلے میں کافی کمزور ہو چکا ہے اور امریکہ کو اپنے آپ کو مضبوط کرنے کی ضرورت ہے۔
$$$123$$$
قومی سلامتی کے مشیر جیک سلون بھی اس قسم کے خیالات رکھتے ہیں اور ان کی نظر میں چین عالمی،برتری اور غلبے کی کوششوں میں مصروف ہے۔کچھ دوسرے مشیر یہ سمجھتے ہیں کہ اس چینی برتری اور غلبے کی کوشش کا مقابلہ کرنے کے لئے ضروری ہے کہ امریکی فوجی قوت کو اتنا بڑھایا جائے کہ اس میں بحیرہ جنوبی چین میں چینی جنگی جہازوں،آبدوزوں اور دیگر فوجی تنصیبات کو 72 گھنٹوں کے اندر ختم کرنے کی صلاحیت ہو۔
$$$123$$$
ان اہلکاروں کے یہ خیالات علاقائی امن کے لئے کافی خطرناک ہیں۔
$$$123$$$
یہ اس وقت اور بھی خطرناک ہو جاتے ہیں جب اس جارحانہ طرز عمل کا اظہار کرنے والے صدر ٹرمپ جیسی غیر ملکیوں سے نفرت کی سوچ نہ رکھتے ہوں اور قومی دھارے میں بھی شامل ہوں۔اس سے یہ خدشہ بھی پیدا ہوتا ہے کہ اس طرح کی سوچ رکھنے والے اہلکاروں کے خیالات پر مبنی جارحانہ پالیسی کو عوامی حمایت بھی حاصل ہو سکتی ہے۔
$$$123$$$
ان خیالات سے یہ آسانی سے قیاس کیا جا سکتا ہے کہ چین اور امریکہ کے درمیان تجارت میں عدم توازن ان کے تعلقات کا صرف ایک پہلو ہے۔بائیڈن انتظامیہ کے خارجہ پالیسی چلانے والے اہلکار چین کی بڑھتی ہوئی فوجی طاقت اور علاقائی اثر و رسوخ سے زیادہ خوفزدہ ہیں اور اس کو کسی نہ کسی طریقے سے روکنے یا کم کرنے کی کوششیں کرتے رہیں گے۔امریکی سلامتی کے ادارے چین کے بحیرہ جنوبی چین میں فوجی طاقت میں اضافے،بی آر آئی پروجیکٹ اور علاقائی ممالک کو دوست بنانے کے لئے قرضوں کے فیاضانہ استعمال سے بھی بہت فکر مند ہیں۔
$$$123$$$
اس کے ساتھ ساتھ انہیں چین میں ہائی ٹیک انڈسٹری کا پھیلاؤ اور کامیابیاں بھی پریشان کیے ہوئے ہیں۔یہ چینی علاقائی حکمت عملی امریکہ کی عالمی بالادستی کو چیلنج کرتی ہے اور سلامتی کے ادارے اور بائیڈن انتظامیہ کے خارجہ پالیسی کے اہلکار اس کا بھرپور مقابلہ کرنا چاہتے ہیں۔
$$$123$$$
فلسطین میں اسرائیلی استبداد کے ہاتھوں گزشتہ چند ہفتوں سے فلسطینیوں پر بہیمانہ ظلم و ستم کا ایک نہ ختم ہونے والا سلسلہ جاری ہے جس نے صرف اہل مسلم ہی نہیں بلکہ ہر درد دل رکھنے والے انسان کو مضطرب اور مستقل بے چینی میں مبتلا کر رکھا ہے۔دنیا بھر میں اسرائیلی جارحیت کے خلاف مسلمان اقوام سراپا احتجاج ہیں لیکن اسرائیل کے کانوں پر جوں تک نہیں رینگ رہی۔
$$$123$$$
مسلمانوں کی بے بسی کا ایسا منظر آسمان کائنات نے کم کم ہی ملاحظہ کیا ہے کہ جب دنیا کے کسی خطے میں مسلمانوں کا ناحق خون پانی کی طرح بہہ رہا ہو مگر مسلمان ان کی عسکری امداد تو ایک طرف مالی و طبی امداد بھی نہ کر سکتے ہوں ایسے میں اگر مسلم ممالک میں رہنے والی عوام اپنے حکمرانوں سے فلسطینیوں کو صہیونی افواج کے پنجہ استبداد سے بچانے کے لئے اسرائیل پر حملے کا مطالبہ کریں تو ان کی یہ مانگ اور خواہش ان کے اذہان اور قلوب میں پنپنے والے جذبات کی بالکل درست ترجمانی محسوس ہوتی ہے لیکن اگر ترکی،ایران اور پاکستان میں سے کسی بھی ایک ملک کا حکمران واقعی اسرائیل پر اپنی پوری عسکری صلاحیت کے ساتھ حملہ آور ہو جائے تو اس کے نتیجے میں کیا فلسطینیوں کی آزاد ریاست کا خواب پورا ہو جائے گا؟یہ وہ سوال ہے جس کا حتمی جواب اسرائیل پر حملے سے قبل تلاش کرنا ہو گا ناکہ بعد میں عوام کے ایک حلقے کے ذہن میں یہ رائے پوری طرح راسخ ہو چکی ہے یا چند عاقبت نااندیش رہنماؤں کی جانب سے کر دی گئی ہے کہ اسرائیل چند لاکھ نفوس پر مشتمل ایک چھوٹا سا ملک ہے جسے کسی بھی مسلمان ملک کی فوج چند گھنٹوں کی فضائی اور زمینی کارروائی کے بعد باآسانی فتح کرکے فلسطینیوں کی جھولی میں ڈال سکتی ہے یہ وہ مغالطہ ہے جو سننے میں تو ہمارے کانوں کو بھی بہت بھلا لگتا ہے لیکن جب اس نقطہ نظر کو عقل کی کسوٹی پر پرکھیں تو منکشف ہوتا ہے کہ اس رائے جیسا بودا سیاسی عقیدہ تو ہو ہی نہیں سکتا بلاشبہ اسرائیل 90 لاکھ آبادی والا ایک مختصر سے رقبہ پر قابض دنیا کا ایک چھوٹا سا ملک ہی ہے جس میں یہودیوں کی تعداد 74 فیصد ہے لیکن اسرائیل کی اصل عسکری طاقت اور قوت اسرائیلی افواج یا مقبوضہ سرزمین نہیں ہے بلکہ ان کی اصل قوت دنیا کے وہ 97 طاقتور ترین ممالک ہیں جو اسرائیل کو اپنا بغل بچہ سمجھتے ہیں۔
$$$123$$$
اسرائیل کی پشت پناہی کرنے والے ممالک میں امریکہ،برطانیہ،آسٹریلیا،جاپان اور یورپ کے تمام قابل ذکر ممالک سرفہرست ہیں جن کی خارجہ پالیسی کا بنیادی نقطہ اسرائیل پر حملہ کرنے والے ملک کی اینٹ سے اینٹ بجانا کے علاوہ کچھ نہیں یعنی پاکستان کو تو آپ تھوڑی دیر کے لئے ایک طرف ہی رکھ دیں لیکن اگر ترکی کے صدر طیب اردوان اور ایران کے صدر حسن روحانی میں سے بھی کوئی ایک مسلم رہنماء اپنی دینی حمیت کے تحفظ اور فلسطینی سرزمین سے یہودیوں کو بے دخل کرنے کے جذبہ سے مغلوب ہو کر اسرائیل پر لشکرکشی کر دے تو اگلے چند ہی گھنٹوں میں دنیا کے 97 طاقتور ترین ممالک اس ملک پر بھیڑیوں کی طرح چاروں طرف سے حملہ آور ہو جائیں گے جس کا آخری نتیجہ یہ برآمد ہو گا کہ ابھی تو اسرائیلی بربریت کا صرف 47 لاکھ فلسطینی ہی شکار ہیں لیکن بعد ازاں اس میں ترکی کے 8 کروڑ اور ایران کے 9 کروڑ معصوم مسلمانوں کا بھی اضافہ ہو جائے گا اور یوں اسلام مخالف قوتوں کو ظلم و ستم کی مشق کرنے کے لئے مسلم خون کچھ مزیدار زانی سے دستیاب ہو جائے گا۔
$$$123$$$
ترکی اور ایران حزب اللہ کی خفیہ امداد تو ضرور کرتے ہیں لیکن اسرائیل پر اعلانیہ حملہ کرنے سے حتی المقدور اجتناب برتنے کی غیر مقبول مگر دانشمندانہ پالیسی پر عمل پیرا ہیں یہاں بعض اہل درد افراد،ترکی اور ایران کو ان کی مذکورہ بالا مجبوریوں کی رعایت دیتے ہوئے مسلم دنیا کی واحد ایٹمی قوت پاکستان سے مطالبہ کر سکتے ہیں اور یاد رہے کہ سوشل میڈیا پر تو پورے شدومد کے ساتھ مختلف پوسٹوں میں پاکستانی ارباب اقتدار سے سوال کیا بھی جا رہا ہے کہ ”ایٹم بم آخر کس لئے بنایا تھا؟کیا ہمارا ایٹم بم اسرائیل کو نیست و نابود کرکے فلسطینیوں کو یہودیوں کے ظلم و جبر سے نجات نہیں دلا سکتا؟“ایسی یا اس جیسی دیگر جذباتی پوسٹیں پڑھنے کے بعد اب تو ہماری سادہ لوح عوام کی اکثریت بھی سوچنے لگی ہے کہ آخر پاکستان اپنے سینکڑوں ایٹم بموں سے کوئی ایک بڑا سا ایٹم بم تل ابیب کا نشانہ لے کر چلا کیوں نہیں دیتا،چلیں ایک لمحہ کے لئے فرض کر لیتے ہیں کہ پاکستانی حکومت اپنے ایک سب سے چھوٹے ایٹم بم کو غوری یا غزنوی میزائل میں بیٹھا کر اسرائیلی دارلحکومت کی جانب روانہ کر دیتی ہے اور وہ صحیح سلامت مطلوبہ ہدف پر کامیابی کے ساتھ سجدہ ریز بھی ہو جاتا ہے تو پھر کیا ہو گا؟۔
$$$123$$$
شاید ایٹم بم اسرائیلی سرزمین پر گرانے کا مشورہ دینے والوں نے اس بارے میں نہ سوچا ہو تو ان کی معلومات میں تصیح کے لئے ہم بتائے دیتے ہیں کہ ہمارا پھینکا گیا ایک چھوٹا سا ایٹم بم بھی تمام اسرائیل پوری فلسطینی ریاست آدھے سے زیادہ عرب ممالک اور خاکم بدہن بیت المقدس اور مسجد اقصیٰ کو ایک سیکنڈ کے ہزارویں حصے میں صفحہ ہستی سے مٹا دے گا کیونکہ ایٹم بم ضرور ہمارے پاس ہے لیکن ایٹم بم کی ہولناک تباہی کو محدود،کم یا زیادہ کرنے کی سائنس دنیا کے کسی بھی ملک کے پاس موجود نہیں ہے لہٰذا ہمارا غلطی یا مرضی سے چلایا گیا ایٹم بم یہودیوں اور فلسطینیوں کو الگ الگ شناخت کرنے کی ”تکنیکی صلاحیت“ سے یکسر محروم ہونے کے باعث پورے خطہ عرب پر ہی ایک ہولناک قہر بن کر اترے گا یہ تو وہ مثال ہوئی کہ اگر 4 سے 5 اغواء کاروں نے کسی عمارت میں 200 یا 300 بے گناہ و معصوم افراد کو یرغمال بنایا ہوا ہے تو ریاست یرغمالیوں کو بحفاظت بازیاب کرنے کا مشکل اور صبر آزما راستہ تلاش کرنے کے بجائے مٹھی بھر اغواء کاروں کا قصہ تمام کرنے کے لئے پوری عمارت کو مع یرغمالیوں کے بم سے اڑا کر اگلے روز بیان جاری کر دے کہ ”دیکھیں جی!ہم نے معصوم افراد کو اغواء کرنے والوں کو سزا دے کر ریاست کا قیمتی وقت اغواء کاروں سے مذاکرات میں ضائع ہونے سے بچا لیا ہے“۔
$$$123$$$
پاکستان کے ساتھ اسرائیل یا فلسطین کی سرحدیں نہیں ملتی اس لئے لشکرکشی کے لئے زمینی یا فضائی کارروائی کرنا ہمارے لئے صرف کارمحال ہی نہیں بلکہ ناممکن بھی ہے،ہاں !اگر اسرائیل کے ساتھ متصل عرب ممالک جنگ کی بساط بچھا لیں تو یقینا اس میں پاکستان کی ایک اہم مہرہ ضرور ثابت ہو سکتا ہے مگر اب یہاں سوال یہ پیدا ہوتا کہ آخر عرب ممالک کثیر تعداد میں ہونے کے باوجود اسرائیل کو عبرتناک ”عسکری سبق“ سکھانے کی کوشش کیوں نہیں کرتے؟جبکہ دنیا بھر میں بسنے والے مسلمان بھی فقط سوشل میڈیا پر ہی نہیں بلکہ اپنے اپنے ملک میں کئے جانے والے احتجاجی مظاہروں میں بھی عرب حکمران اور عوام کو بزدلی،کم ہمتی اور ایمان فروشی کے صبح و شام طعنے دے رہے ہیں لیکن اس کے باوجود نہ تو عرب حکمران اور نہ ہی عرب عوام فلسطینیوں کے حق میں ہلکی سی صدائے احتجاج بلند کرتے ہوئے کہیں دکھائی دیتے ہیں۔
$$$123$$$
کیا اہل عرب! واقعی اتنے سخت دل اور کھٹور ہو چکے ہیں کہ انہیں اپنے پڑوس میں چیختے چلاتے مظلوم فلسطینیوں کی آہیں اور سسکیاں سنائی نہیں دیتیں؟
$$$123$$$
سچ تو یہ ہے کہ عربوں کا چونکہ فلسطینیوں کے ساتھ خون اور زمین کا رشتہ بھی ہے اس لئے یقینا انہیں فلسطینیوں کے دکھ اور درد پر ہم سے زیادہ تکلیف ہوتی ہو گی،واضح رہے کہ اگر عربوں کو سرزمین فلسطین کی پرواہ نہ ہوتی تو وہ آخر کیوں اسرائیل کے خلاف ایک بار نہیں بلکہ 3 بار جنگ کا میدان سجاتے،جی ہاں!عرب فلسطینیوں کی محبت میں 3 بار پراکسی یا خفیہ نہیں بلکہ اعلانیہ جنگ کر چکے ہیں لیکن ہر بار اسرائیل اور اس کے اتحادی فقط اس لئے کامیاب و کامران رہے کہ عرب ممالک عسکری میدان میں ریت کی دیوار ثابت ہوئے تھے اور یوں اسرائیل فاتح اور عرب مفتوح قرار پائے نیز عرب ممالک کے ہر حکمران کو ہم سے زیادہ اچھی طرح سے ادراک ہے کہ فلسطین اور یروشلم کے بعد اسرائیل کے قدم ان کی سرزمین پر قابض ہونے کے لئے ہی بڑھیں گے لیکن اہل عرب ماضی کی 3 جنگوں میں اسرائیل کے ہاتھوں اتنے زخم خورہ اور مفلوج ہو چکے ہیں کہ ان میں اب اسرائیل کا سامنا کرنا تو کیا اسرائیل کو خشمگیں نگاہ سے دیکھنے کی بھی ہمت باقی نہیں رہی ہے اگر بنظر غائر جائزہ لیا جائے تو منکشف ہو گا کہ عرب ممالک اور فلسطین یکساں طور پر اسرائیل کے محکوم ہیں یعنی فلسطینی جسمانی طور پر اسرائیلیوں کی دسترس میں ہیں لیکن ان کے ذہن مکمل طور پر آزاد ہیں جبکہ عرب ممالک ذہنی طور پر اسرائیل کے سامنے مکمل طور پر سرنگوں ہو چکے ہیں بظاہر ان کے جسم اور علاقے آزاد دکھائی دیتے ہیں اب یہاں اہم ترین سوالات یہ پیدا ہوتے ہیں کہ عرب ممالک ہوں یا فلسطین انہیں اسرائیل کے پنجہ استبداد سے رہائی کون دلائے گا؟یا مسئلہ فلسطین کا مبنی برحقائق ممکنہ حل کیا ہو سکتا ہے؟اور اسرائیل کو نیست و نابود کرنے کی سب سے موٴثر حکمت عملی کیا ہونی چاہئے۔
$$$123$$$
آج ہم آپ کو کچھ ایسے نایاب و نادر سکہ جات سے روشناس کروائیں گے جو سکہ برطانوی حکومت کے تھے لیکن انہیں پاکستان میں ایک مجبوری اور وقتی ضرورت کے تحت رائج کرنا پڑا۔
$$$123$$$
1947 کے آغاز میں جب پاکستان ایک نوزائیدہ ریاست کے طور پر ابھرا تو پاکستان کے پاس فوری طور پر اپنے مالیاتی واقتصادی نظام کو منظم کرنے کا کوئی خاطرخواہ انتظام موجود نہیں تھا۔
$$$123$$$
تو ملک کی معاشی و اقتصادی ضرورت کے پیش نظر حکومت پاکستان کو برطانوی نظام کو ہی خودکفیل ہونے تک اپنانا پڑا تھا۔ 
$$$123$$$
اسی لیے ریاست پاکستان نے برطانیہ سے ایک معاہدے کے تحت ان کے برصغیر میں رائج سکوں کو پاکستان میں چلانا پڑا۔ 
$$$123$$$
1948 تک یہ سکہ جات پاکستان میں رائج رہے۔ پھر پاکستان نے برطانوی سکوں کے ڈیزائن اور اس سے متوازی مالیت کو مدنظر رکھتے ہوۓ اپنے ذاتی سکہ جات بنواۓ۔
$$$123$$$
جنہیں برطانوی دور حکومت میں 1941 میں لاہور میں قائم کی گئی ٹیکسال (لاہورمنٹ ) سے ہی بنوایا گیا۔ 
$$$123$$$
اس سے پہلے برصغیر میں صرف دو ہی ٹکسال تھے جو کلکتہ اور بمبئی میں تھے۔ 
$$$123$$$
لیکن لاہور منٹ سے بنواۓ گئے سکوں میں دوسرے سکوں سے تفریق پیدا کرنے کے پیش نظر اس پر (L) کا منٹ مارک یعنی علامت ظاہر کی گئی۔ 
$$$123$$$
پاکستان کے نئے بناۓ گئے سکوں میں کرنسی کا نام اور (ڈیسی مل ویلیو ) اور (کرنسی یونٹ) بھی پہلے رائج شدہ برطانوی سکوں کی طرز پر رکھی گئی اور اس ڈیزائن کی باقاعدہ منظوری بھی قائداعظم محمد علی جناح نے بطور ریاست کے سربراہ کے دی۔
$$$123$$$
کرنسی کے نام اور ویلیو درج ذیل تھیں اور نیچے ان کی تصاویر بھی دی گئی ہیں۔ 
$$$123$$$
پاکستان،ایران،ترکی اور سعودی عرب خطے کی یہ 4 بڑی ریاستیں مذہبی‘تاریخی اور تمدنی بنیادوں پر ایک دوسرے کے بہت قریب ہیں لہٰذا وقت گزرنے کے ساتھ ساتھ بعض ممالک کے درمیان جہاں بڑھتی خلیج نے پاکستان کی اہمیت دو چند کر دی ہے۔اس میں کوئی دورائے نہیں ہیں کہ پاکستان نے سعودی عرب ہی نہیں کئی دیگر ممالک کو بھی تنہائی سے نکالنے اور خطے میں اس کی حیثیت کو بحال کرنے کیلئے ہر دور میں ہی بھرپور ساتھ دیا ہے۔
$$$123$$$
سعودی عرب خطے میں جنگوں کی قیادت کرنے کے بجائے پرامن طریقے سے ایران اور افغانستان کے انفراسٹرکچر کی بحالی میں ایک فعال کردار ادا کرنے کیلئے مسقط اور دوحہ کے بجائے پاکستان کے تعاون کا خواہاں ہے کیونکہ وہ مستقبل میں اپنی معیشت کا ڈھانچہ تبدیل کرنا اور اپنا انحصار تیل کی آمدن پر کم کرکے اس کا رخ موڑنا چاہتا ہے جس کے لئے اس کو مختلف منڈیوں کی تلاش ہے اور پاکستان 23 کروڑ کی آبادی کے ساتھ ایک ممکنہ بزنس مارکیٹ کے طور پر موجود ہے۔
$$$123$$$
پاکستان اور سعودی عرب کے درمیان وقت کے ساتھ ساتھ تعلقات میں اتار چڑھاؤ بھی آتے رہے ہیں،یاد رہے کہ 2019ء میں جب بھارت نے اپنے زیر انتظام کشمیر کی آئینی حیثیت تبدیل کی تو اس وقت سعودی عرب نے پاکستان کا اس طرح ساتھ نہیں دیا جس طرح روایتی طور پر توقع کی جا رہی تھی اس بناء پر وزیر خارجہ شاہ محمود قریشی نے سعودی عرب کے بارے کشمیر پر او آئی سی کا اجلاس نہ بلانے پر کافی سخت زبان اختیار کرتے ہوئے متحدہ عرب امارات میں بھارتی وزیر خارجہ کو بلائے جانے پر اسلامی ممالک کے وزراء خارجہ کے اجلاس کا بائیکاٹ بھی کیا تھا۔
$$$123$$$
پاکستان کی ضرورت یا اہمیت کی ایک اور بڑی وجہ سعودی حکومت کا صنعتی پیداوار بڑھانے اور اس کے ذریعے معیشت کی بہتری کا پلان ہے جس کے تحت وہ اپنے مالی مفادات کو مدنظر رکھتے ہوئے گوادر کی بندرگاہ میں سرمایہ کاری کر رہا ہے۔سعودیہ جیسے ممالک کو سی پیک میں شامل کرتے ہوئے سرمایہ کاری حاصل کرنے کے لئے پاکستان نے جو اصلاحات متعارف کرانی ہیں ان پر تیزی سے عملدرآمد یقینی بنانا اب وقت کا تقاضا ہے لہٰذا عمومی تعلقات کو مثبت رکھتے ہوئے غیر ملکی سرمایہ کاری کے لئے اصلاحات کا عمل جاری رکھا جائے۔
$$$123$$$
پاکستان کے سعودیہ سے سیاسی اور سٹریٹیجک رشتے کے ساتھ ساتھ ثقافتی تعلق بھی ہے ایسے میں وفاقی وزیر اطلاعات و سائنس و ٹیکنالوجی فواد چوہدری کا پاکستان اور سعودی عرب کے درمیان ثقافتی تعلقات بڑھانے کی ضرورت پر زور دینا وقت کا تقاضا ہے۔”کووڈ 19“، تیل کی قیمتیں گرنے اور عرب ممالک میں اقتصادی ترقی کے مواقع کم ہونے کی وجہ سے لاکھوں محنت کش ملازمتوں سے محروم ہو کر وطن واپس آرہے ہیں ایسے میں سعودی عرب کو چاہئے کہ اپنے ویژن 2030ء کے منصوبوں میں پاکستانی ماہرین اور ورکرز کو جائز مواقع فراہم کرے۔
$$$123$$$
دنیا بھر میں دہشت گردی کے رجحان میں حالیہ برسوں کے دوران جو خوفناک اضافہ ہوا وہ تشویشناک ہے،یہ ایک ایسا خطرہ ہے جس سے دنیا کی کوئی بھی طاقتور ترین ریاست تن تنہا نہیں نمٹ سکتی۔سعودی سرزمین پر اہم تنصیبات اور شہریوں کیخلاف بیلسٹک میزائلوں اور ڈرون حملوں کی جتنی بھی مذمت کی جائے کم ہے،تیل برآمدات اور توانائی کی فراہمی کے استحکام کو لاحق خطرات بھی ہیں ان کٹھن حالات میں جی 20 سربراہی اجلاسوں کی کامیابی اور مثبت فیصلوں پر شاہ سلمان یقینا مبارکباد کے مستحق ہیں۔
$$$123$$$
سعودی عرب اور پاکستان دہشت گردی کے خلاف اس اتحاد کے اہم ستون ہیں کیونکہ دونوں ممالک امن و استحکام کے تحفظ،دہشت گردی سے نمٹنے اور اسے ٹھکانے لگانے کا وسیع تجربہ رکھتے ہیں یہاں یہ بھی یاد رہے کہ انتہاء پسندی اور دہشت گردی کے خاتمہ کیخلاف جدوجہد میں دنیا بھر کے ممالک سے زیادہ متاثر یہی ہوئے ہیں۔سعودی عرب پاکستان کی طویل مدتی معاشی ترقی میں دلچسپی لے رہا ہے،خوشگوار تعلقات کا یہ امید افزاء لمحہ علاقائی جغرافیائی سیاست میں موافق تبدیلی کے درمیان پیش آرہا ہے جس میں مختلف محاذوں پر کامیابیاں حاصل کی گئی ہیں خاص طور پر اس طرح کی سرمایہ کاری کے لئے گوادر کے انتخاب نے وسیع تر علاقائی نیٹ ورک یعنی چین پاکستان اقتصادی راہداری منصوبے میں سعودی دلچسپی کا اشارہ دیا ہے۔
$$$123$$$
شاہ سلمان اور وزیراعظم عمران خان نے نئے عزم کے ساتھ اب باہمی تعاون کو فروغ دینے کے لئے ”سعودی پاکستان سپریم کو آرڈی نشین کونسل“ کے آغاز کا جو اعلان کیا ہے اس کے دور رس نتائج برآمد ہوں گے۔ولی عہد شاہ سلمان کی خصوصی دعوت پر وزیراعظم پاکستان کا حال ہی میں 3 روزہ دورہ سعودی عرب عالمی توجہ اپنی طرف مبذول کی ہے۔ویژن 2030ء کی روشنی میں ممکنہ سرمایہ کاری کے مواقع پر تبادلہ خیال،اقتصادی ترقی،تجارتی تعلقات کو بڑھانے کے طریقوں پر بات چیت،دونوں فریقین کا دو طرفہ عسکری اور سکیورٹی تعلقات میں موجودہ تعاون پر اطمینان کا اظہار خوش آئند ہے،مشترکہ اعلامیہ کے مطابق شاہ سلمان نے پاکستان کو ترقی یافتہ فلاحی ریاست میں تبدیل کرنے کیلئے عمران خان کو مکمل حمایت کی یقین دہانی کرائی ہے۔
$$$123$$$
عمران خان کا دورہ سعودی عرب یقینا افغانستان کی تعمیر نو میں فعال کردار ادا کرنے کے خواہاں سعودیہ کے ماسکو،تہران اور دیگر حریف ممالک سے تعلقات میں بہتری کا پیش خیمہ ثابت ہو گا۔
$$$123$$$
امریکی تاریخ کی افغانستان میں طویل ترین جنگ کے اختتام کے آثار ابھی دور تک دکھائی نہیں دے رہے کیونکہ بھارتی ایماء پر افغان حکومت کا امن مذاکرات سے راہ فرار پر تشدد کارروائیوں کو مزید تقویت دینے کا سبب بن رہا ہے،یہ ایک اٹل حقیقت ہے کہ اشرف غنی اور مودی خطے سے امریکی افواج کا انخلاء نہیں چاہتے۔
$$$123$$$
افغان صدر کے بیانات اور پرتشدد واقعات کا اگر بغور جائزہ لیا جائے تو ایک چیز واضح ہو جاتی ہے کہ امریکہ بھی اپنے اتحادیوں کے ذریعے جان بوجھ کر خطے کے حالات کو مزید خراب کرکے چین اور پاکستان کیخلاف گھیرا تنگ کر رہا ہے تاکہ اقتصادی راہداری ”ون بیلٹ ون روڈ“ منصوبے کو پایہ تکمیل تک نہ پہنچنے دیا جائے۔
$$$123$$$
اس میں کوئی دورائے نہیں ہیں کہ امریکہ خطے میں امن نہیں چاہتا اور غیر ملکی طاقتیں افغانیوں کو باہم لڑا رہی ہیں کیونکہ افغانستان میں امن کا سب سے زیادہ فائدہ پاکستان اور چین کو ہی ہو گا۔
$$$123$$$
بیجنگ سی پیک کے ذریعے ہی وسط ایشیاء اور پھر دنیا کے دیگر ممالک تک رسائی حاصل کر رہا ہے لہٰذا اب اس کے گرد بحرانوں کے قوسین بنائے جا رہے ہیں جس کا اندازہ اس امر سے بخوبی لگایا جا سکتا ہے کہ ایک طرف امریکہ افغانستان سے اپنی فوج کو واپس بلانے کیلئے مذاکرات کر رہا ہے لیکن دوسری طرف پاکستان سے اڈوں کی فراہمی کا مطالبہ کرکے طالبان کو ایک نیا محاذ کھولنے کا جواز بھی مہیا کیا جا رہا ہے۔
$$$123$$$
اشرف غنی کی امریکی بے وفائی کے شکوے کے بعد بے اعتنائی کی باتیں بھی اس کا کھلم کھلا ثبوت ہیں کہ انہوں نے اپنی ناکامیوں کا سارا ملبہ پاکستان پر ڈال کر مزید امداد حاصل کرنے کیلئے ایک مرتبہ پھر واشنگٹن اور یورپ کی طرف ”کشکول“ بڑھا دیا ہے۔طالبان کے ساتھ مفاہمت کے لئے جان بوجھ کر کڑی شرائط رکھ کر عید الفطر کے فوری بعد طول و عرض میں جو جنگ چھیڑی گئی اس سے ایک نئی تاریخ رقم ہو رہی ہے۔
$$$123$$$
سابق افغان صدر حامد کرزئی نے بھی اس امر کا برملا اعتراف کیا ہے کہ”امریکہ نے سوویت یونین کے لئے مشکلات پیدا کرنے کی غرض سے ہی جذبہ جہاد کا استحصال کیا جس کا نتیجہ یہ نکلا کہ اب افغانستان امریکہ،روس اور چین کی مخاصمتوں کا میدان بن چکا ہے“۔ 
$$$123$$$
دہشت گردی کیخلاف نام نہاد امریکی جنگ میں تازہ ترین اعداد و شمار کے مطابق جہاں ایک لاکھ سے زائد افغانی لقمہ اجل بنے وہیں تقریباً 4 ہزار امریکہ اور اس کے اتحادی جبکہ افغان سکیورٹی فورسز کے 50 ہزار کے لگ بھگ اہلکار ہلاک ہوئے۔
$$$123$$$
افغانستان میں امریکی فوجیوں کی تعداد میں اس وقت اضافہ ہوا جب واشنگٹن نے طالبان کی شورش کا مقابلہ کرنے اور تعمیر نو کے لئے اربوں ڈالرز خرچ کئے۔ایک اندازے کے مطابق اکتوبر 2001ء سے ستمبر 2019ء تک مجموعی طور پر 2 ہزار ارب ڈالرز کا نقصان برداشت کرنا پڑا اس کے علاوہ امریکی محکمہ خارجہ،امریکی ایجنسی برائے بین الاقوامی ترقی (یو ایس ایڈ) اور دیگر سرکاری ایجنسیوں نے تعمیر نو کے منصوبوں پر 44 ارب ڈالرز خرچ کئے۔
$$$123$$$
2010ء سے 2012ء کے درمیان جب امریکہ کے ایک لاکھ سے زائد فوجی افغانستان میں موجود تھے تو اس جنگ پر آنے والی لاگت ایک کھرب ڈالر سالانہ تک بڑھ گئی تھی،2016,18ء تک سالانہ اخراجات 40 ارب ڈالر کے لگ بھگ تھے جبکہ 2019ء میں تخمینہ 38 ارب ڈالر رہا۔
$$$123$$$
دوحہ میں امریکہ اور طالبان کے درمیان ہونے والے ”امن مذاکرات“ میں پاکستان نے جو اہم کردار ادا کیا اسے پوری دنیا نے سراہا ہے۔
$$$123$$$
پاکستان کو افغانستان میں امریکی جنگ کا بلاوجہ شراکت دار بننے کے بعد ہزاروں جانوں اور اربوں ڈالرز کا نقصان اٹھانا پڑا ہے لیکن اس کے باوجود آج بھی امریکہ کی طرف سے ”ڈومور“ کے تقاضے کئے جا رہے ہیں۔امریکہ کی خطے میں عدم موجودگی سے مودی کی بے چینی روز بروز بڑھ رہی ہے کیونکہ اس کے خدشات طالبان کے عروج اور ان سب کے درمیان پاکستان اور چین کے کردار سے وابستہ ہیں۔
$$$123$$$
بھارت کو یہ بھی بڑا خدشہ لاحق ہے کہ آنے والے دنوں میں افغانستان کے اندر پاکستان کی سیاسی مداخلت بڑھے گی یہی وجہ ہے کہ کئی دہائیوں کی جنگ کے بعد امریکی فوجیوں کے انخلاء کے فیصلے پر نریندر مودی سخت تشویش کا شکار ہیں۔مشرق وسطیٰ کئی دہائیوں سے سامراجی جنگوں کی جس آگ میں جل رہا تھا وہ اب جنوبی ایشیاء تک پہنچ چکی ہے جہاں پاکستان اور بھارت کے درمیان مخاصمت کی ایک طویل تاریخ ہے۔
$$$123$$$
خطے میں امریکہ اور چین کے شدت پکڑتے اسٹریٹجک اختلافات کو مدنظر رکھنا بھی نہایت ضروری ہے۔1991ء میں سوویت یونین کے انہدام کے بعد امریکی بالادستی کے تحت قائم ہونے والا ورلڈ آرڈر ٹوٹ پھوٹ کا شکار ہے۔جنوبی ایشیاء اور اس کے نواح میں علاقائی اور عالمی سامراجی ریاستوں کے مابین تعلقات میں ایسی تبدیلیاں رونما ہو رہی ہیں کہ ماضی کے اتحاد ٹوٹ کر نئی دوستیاں جنم لے رہی ہیں۔
$$$123$$$
نئی عالمی قوتیں سر اٹھا رہی ہیں جن میں چین اور روس سرفہرست ہیں جبکہ ترکی،سعودی عرب اور پاکستان جیسے پرانے اتحادی بھی نئے تعلقات استوار کر رہے ہیں۔لینن نے ایک مرتبہ کہا تھا کہ ”سرمایہ داری ایک نہ ختم ہونے والی وحشت ہے“۔افغانستان کی صورتحال بھی اس بات کا بین ثبوت ہے۔سامراجی جارحیت کے 21 برس میں سینکڑوں ارب ڈالر پھونکنے کے باوجود امریکہ اس خطے میں اپنا کوئی ایک بھی اسٹریٹجک ہدف حاصل کرنے میں ناکام رہا ہے۔
$$$123$$$
ریاست ہائے متحدہ امریکہ جو اگرچہ آج بھی دنیا کی سب سے بڑی سامراجی طاقت ہے لیکن افغانستان اور عراق میں ناکامی اور وسطیٰ ایشیاء سے بے دخلی کے بعد اس کا ماضی والا رعب و دبدبہ نہیں رہا۔
$$$123$$$
دنیا میں چین کے بڑھتے ہوئے اثر و رسوخ اور ”ون بیلٹ ون روڈ“ منصوبے کی وجہ سے سامراجی طاقتوں کے مابین ایک نئے دور کا آغاز ہو چکا ہے۔امریکہ کیلئے چین کی بڑھتی ہوئی دفاعی صلاحیت اور اقتصادی و معاشی ترقی و بال جان بنی ہوئی ہے۔
$$$123$$$
بیجنگ سرمایہ کاری،تجارت اور سفارتکاری کو استعمال کرتے ہوئے ایشیاء میں ذرائع آمد ورفت اور اداروں کا ایک ایسا جال بچھا رہا ہے کہ جس سے ہر ایک پالیسی آنے والے منصوبے کو اس طرح تقویت دے کہ پورا خطہ اس کی بانہوں میں سمٹ آئے۔پاکستان اور چین کے درمیان اربوں ڈالرز کے ترقیاتی منصوبوں کے معاہدوں پر جہاں بعض حلقے اطمینان اور خوشی کا اظہار کر رہے ہیں وہیں چند ممالک اقتصادی راہداری کی تعمیر اور گوادر بندرگاہ معاہدوں پر تشویش کا شکار ہیں۔
$$$123$$$
سی پیک منصوبے کو سبوتاژ کرنے کیلئے بھارت ایک طرف ورکنگ باؤنڈری اور کنٹرول لائن پر فائرنگ اور گولہ باری کرکے پاکستان کے لئے مشکلات پیدا کر رہا ہے جبکہ دوسری جانب افغانستان اور ایران کے راستے دہشت گردی کو پروان چڑھانے کا کوئی بھی موقع ہاتھ سے نہیں جانے دے رہا۔اس میں کوئی شک و شبے کی گنجائش نہیں ہے کہ قدرت نے سر زمین پاکستان کو بیش بہا نعمتوں اور بے پناہ خوبیوں سے نوازا ہے۔
$$$123$$$
پاکستان وسطیٰ ایشیائی ممالک یعنی ”ایک وسیع دنیائے ارض“ کے گیٹ وے کا درجہ رکھتا ہے اور اس پر خدا تعالیٰ کی ایسی خصوصی عنایات ہیں کہ محل و قوع کے لحاظ سے دنیا کے تمام ممالک کا ہمیشہ سے مملکت خداداد کی طرف جھکاؤ رہا ہے یہی وجہ ہے کہ ملک دشمن عناصر خصوصی طور پر بھارتی حکمرانوں،سیاستدانوں،انتہاء پسند ہندوؤں اور ”را“ کے گھناؤنے کارنامے اور سازشیں ایسی رہی ہیں جن کا مقصد صرف اور صرف وطن عزیز کو نقصان سے دوچار کرنا ہے۔
$$$123$$$
افغانستان تباہی کے ایک طویل دور سے گزرا ہے۔1979ء سے 1989ء تک 15 لاکھ افغان باشندے جان سے ہاتھ دھو بیٹھے ہیں۔ سوویت یونین یہاں سے نکلا تو سانحہ نائن الیون کے بعد جہاں لاکھوں افراد دہشت گردی کیخلاف نام نہاد جنگ کی بھینٹ چڑھے وہیں دربدر ہونے والوں کی تعداد بھی لاکھوں میں ہے۔واشنگٹن اب ایک نیا میدان تیار کرنے کے چکر میںہے۔ افغانستان کا مسئلہ اب پہلے سے زیادہ پیچیدہ ہو چکا ہے،لسانی اور علاقائی عصبیت کی خونیں تاریخ رکھنے والے جس معاشرے میں غیر ملکی مداخلت عروج پر ہو وہاں مرکزی نظام قائم کرنا کوئی آسان کام نہیں کیونکہ ایسا معاشرہ انار کی اور مسلسل تصادم کا شکار رہتا ہے۔
$$$123$$$
شام،عراق،کویت،لیبیا،برما،یمن، شمالی کوریا کانگو،روانڈا اور صومالیہ کے حالات اسی حقیقت کی گواہی دے رہے ہیں۔ٹرمپ نے افغان مسئلے کے سیاسی حل کے لئے جو کچھ کیا وہ محض صدارتی الیکشن جیتنے کے لئے تھا لیکن اگر یہ عمل نیک نیتی سے جاری رکھتے ہوئے دوحہ معاہدے پر عمل کیا جاتا تو اس کے آج مثبت نتائج دیکھنے کو ملتے۔یکم مکئی 2021ء تک افغانستان سے امریکی افواج کے انخلاء کے حوالے سے کئے گئے معاہدے کی شق پر جوبائیڈن کی طرف سے نظرثانی کا اعلان ”امن مذاکرات“ پر کاری ضرب ثابت ہوا ہے۔
$$$123$$$
روس بھی افغانستان میں تمام افغان گروپس پر مشتمل حکومت چاہتا ہے لیکن جوبائیڈن افغانستان سے جاتے جاتے پورے خطے کو ایک تباہ کن خانہ جنگی کے حوالے کرنا چاہتے ہیں جس کے لئے اب ضروری ہے کہ ماسکو،بیجنگ،تہران،ترکی اور پاکستان موٴثر سفارتکاری کے ذریعے افغان متحارب گروپوں کو اعتماد میں لیں تاکہ امریکہ، بھارت اور ان کے اتحادی ممالک کی سازشوں کو بروقت ناکام بنایا جا سکے۔
$$$123$$$
1974ء میں ذوالفقار علی بھٹو نے لاہور میں اسلامی سربراہی کانفرنس منعقد کی جس میں اس وقت کے مسلم نامور حکمرانوں شاہ فیصل‘کرنل قذافی‘صدام حسین‘انور سادات سمیت کثیر تعداد میں سربراہوں نے شرکت کی اور دنیا کو یہ پیغام گیا کہ اب مسلم بلاک کی بنیاد رکھ دی گئی ہے جو مستقبل میں بیک آواز ہو کر دنیا میں مسلمانوں پر ہونے والی زیادتیوں پر موٴثر آواز ثابت ہوں گے اور اب دنیا میں کہیں بھی مسلمانوں کو لاوارث تصور نہیں کیا جا سکے گا بلکہ ان کے مفادات کا تحفظ تمام مسلم ممالک مل کر کریں گے۔
$$$123$$$
1974ء میں عالمی طور پر دو سپر پاور تھیں جو زیادہ تر باہم دست و گریباں رہتی تھیں اور مسلمان ممالک قدرے امریکی عتاب سے محفوظ تھے۔
$$$123$$$
اسلامی سربراہی کانفرنس میں شرکت کرنے والے مسلم حکمرانوں کو ایک ایک کرکے امریکہ نے عبرت ناک انجام تک پہنچایا جن میں سے میزبان ذوالفقار علی بھٹو کا عدالتی قتل کرایا گیا جس کا اعتراف سپریم کورٹ کے اس بنچ میں موجود سابق چیف جسٹس نسیم حسن شاہ نے اپنے ایک انٹرویو میں بھی کیا تھا کہ”ہم نے دباؤ میں آکر ذوالفقار علی بھٹو کی پھانسی کا حکم برقرار رکھا“۔
$$$123$$$
سعودی بادشاہ شاہ فیصل کو ان کے بھتیجے کے ذریعے قتل کرایا گیا اور انور سادات پر پریڈ کے دوران فوجی بغاوت کے ذریعے حملہ کرایا گیا۔کرنل قذافی اور صدام حسین کو بھی نشان عبرت بنا دیا گیا کیونکہ یہ تمام لیڈرز مل کر مسلم بلاک کی تشکیل کیلئے برسر پیکار تھے۔کفار نے ایسا جال بچھایا کہ ایک ایک کرکے دلیر‘نامور مسلم لیڈرز کا دنیا سے خاتمہ کر دیا گیا۔
$$$123$$$
بھٹو کی شہادت کے بعد پاکستان نے روس افغان جنگ میں جو حماقت کی اس کا خمیازہ دنیا بھگت رہی ہے۔امریکہ نے روس سے ویتنام کا بدلہ لینے کے لئے افغانستان میں روس کو پاکستان کے ذریعے گھیر کر نا صرف بدترین شکست سے دوچار کیا بلکہ روس ٹکڑے ٹکڑے ہو گیا۔روس کی سپر پاور حیثیت ختم ہونے کے بعد امریکہ دنیا کا واحد ایس ایچ او بن بیٹھا ہے جو دنیا بھر میں مسلمانوں کے لئے زمین تنگ کر رہا ہے۔
$$$123$$$
1979ء میں ایئر مارشل اصغر خان نے کہا تھا کہ اس وقت 2 سپر پاورز روس اور امریکہ ہیں جو ہر وقت باہم دست و گریباں رہتی ہیں اور پاکستان کو افغان جنگ میں امریکی مفادات کے لئے نہیں لڑنا چاہئے اور اگر ہم نے یہ حماقت کی تو ہماری آنے والی نسلیں اس کے نقصانات کا سامنا کریں گی۔ایئر مارشل اصغر خان نے افغان جنگ میں امریکہ پراپیگنڈے کی بنیاد پر روس کا تعاقب کرنے کے نقصانات بتا دیئے تھے اور انہوں نے بروقت کہہ دیا تھا کہ امریکہ اگر واحد سپر پاور بچ گئی تو مسلمانوں کو اس کے عتاب سے بچانے والا کوئی نہیں ہو گا لیکن بدقسمتی سے ایئر مارشل اصغر خان کو ”روس کا ایجنٹ“ قرار دیا گیا کیونکہ اس وقت امریکی ڈالرز کی برسات میں پاکستان کی قیادت‘سیاسی و کئی مذہبی جماعتیں افغانستان کی جنگ کو پاکستان کی جنگ قرار دے رہے تھے اور یہ بات کوئی سننے کو تیار نہیں تھا کہ روس کا تعاقب اور تقسیم مسلم دنیا کے لئے نقصان دہ ثابت ہو گی اب وہی پاکستان کے سیاستدان اور مذہبی رہنما اس بات کا اعتراف کر رہے ہیں کہ واقعی یہ امریکی مفادات کی جنگ تھی بہرحال پاکستان نے امریکی ڈالرز‘اسلحہ‘تربیت اور پروپیگنڈے کے باعث افغانستان میں روس کا تعاقب کیا۔
$$$123$$$
افغانستان پر حملہ گورباچوف کی سنگین حماقت تھی کیونکہ جب تک آپ معاشی طاقت نہ ہوں اس وقت تک آپ اپنے ملک کا بہتر دفاع نہیں کر سکتے حالانکہ روس کے پاس سینکڑوں ایٹم بم تھے لیکن معاشی کمزوری نے روس کو بدترین شکست سے دوچار کیا اور روس افغان جنگ میں معاشی طور پر تباہ ہو گیا جس کے باعث اپنا سپر پاور سٹیٹس برقرار نہ رکھ سکا اور پاکستان کے باعث امریکہ دنیا کی سپر پاور بن گیا جس نے بلاشرکت غیرے مسلمانوں کو اپنا اولین ہدف بنا لیا۔
$$$123$$$
امریکہ نے روس کیخلاف لڑنے والوں کو جنگ کے دوران مجاہدین قرار دے رکھا تھا لیکن جیسے ہی روس کو شکست فاش ہوئی تو امریکہ نے مجاہدین کو پہلے طالبان‘پھر القاعدہ اور اب دہشت گرد قرار دیکر ان سے نظریں پھیر لیں اور مجاہدین کو دہشت گرد قرار دے کر ان کے لئے زمین تنگ کر دی۔امریکہ صرف اپنے مفادات کے حصول تک ہمارا دوست تھا اس کے بعد امریکہ نے کھل کر پاکستان کو بھی دھمکیاں دینا شروع کر دیں۔
$$$123$$$
اقوام متحدہ کے قیام کے وقت ”ویٹو پاور“ کا اختیار ہی غیر منصفانہ ہے جس کی بنیاد پر 5 ممالک کی منشاء کے بغیر دنیا میں کہیں بھی مظلوموں کو انصاف نہیں مل سکتا۔اقوام متحدہ کا کردار تو صرف امریکی کٹھ پتلی سے زیادہ نہیں رہ گیا لیکن ساتھ ساتھ او آئی سی بھی مسلمانوں پر مظالم کی مذمت کرنے سے زیادہ کردار ادا کرنے سے قاصر ہے کیونکہ زیادہ تر مسلم حکمرانوں کی ذاتی دولت امریکہ اور یورپ میں ہے اور انہیں نعوذ باللہ روزی امریکہ و یورپ دیتے ہیں جس کی وجہ سے وہ اپنی ذاتی دولت بچانے کے لئے کبھی بھی امریکہ و یورپ کی آنکھوں میں آنکھیں ڈال کر بات کرنے سے قاصر ہیں تو دوسری طرف اکثریت مسلم حکمرانوں کا یہ نظریہ بھی ہے کہ نعوذ باللہ ان کو اقتدار دینے والی ذات امریکہ و یورپ کے حکمرانوں کی ہے اور اگر ان سے معاملہ بگاڑ لیا تو نہ صرف اقتدار سے ہاتھ دھونے پڑیں گے بلکہ جلاوطنی یا موت بھی انجام ہو سکتا ہے۔
$$$123$$$
واحد سپر پاور امریکہ اس وقت دنیا کا چوہدری بنا ہوا ہے اور ہر جگہ مسلمانوں پر مظالم ہو رہے ہیں جس پر نہ تو اقوام متحدہ کوئی ایکشن لینے کو تیار ہے اور نہ ہی او آئی سی یا مسلم حکمران۔کشمیر‘برما‘شام‘لیبیا اور فلسطین میں مسلمان مظالم کا شکار ہیں لیکن ان کی فریاد سننے والا کوئی نہیں۔
$$$123$$$
1973ء کا آئین صاف شفاف اور غیر جانبدارانہ انتخابات یقینی بنانے کیلئے تمام ضروری اقدامات بروئے کار لانے کی ہدایت کرتا ہے ریاستی انتخابات جمہوری ممالک کے قانون ساز نظام میں ریڑھ کی ہڈی کی حیثیت رکھتے ہیں جو اپنے شہریوں کو اپنے آئینی اور انتظامی ڈھانچے کے اندر منصفانہ اور آزادانہ طریقہ کار کے ذریعے اپنے نمائندوں کا انتخاب کرنے کا قانونی موقع فراہم کرتے ہیں آزادانہ انتخابی عمل عام طور پر انتخابی نظام پر اعوام کے اعتماد میں اضافہ کرتا ہے،لیکن پاکستان میں الیکشن کے طریقہ کار پر اختلافات کا جھگڑا آج تک ختم نہ ہو سکا ہے ہر الیکشن کے بعد بلکہ کچھ تو الیکشن سے پہلے ہی دھاندلی دھاندلی کا راگ الاپنا شروع کر دیتے ہیں جیسے حالیہ سینیٹ کے الیکشن ہوں یا پنجاب میں ڈسکہ اور سندھ میں کراچی کے الیکشن ان تمام میں بلکہ یہ کہنا بہت مناسب ہو گا کہ قیام پاکستان سے لے کر اب تک جتنے بھی الیکشن ہوئے ہیں چاہے وہ عام انتخابات ہوں یا ضمنی انتخابات،تمام میں یہ ہی راگ سنتے آئے ہیں کہ الیکشن دھاندلی زدہ ہیں تمام الیکشن گزرنے کے بعد ہر سیاسی پارٹی یہ نعرہ لگاتی ہے کہ ملک کا موجودہ انتخابی نظام بہتر اور کارآمدنہ ہے لہٰذا اس کو تبدیل ہونا چاہیے،کسی بھی ملک کے نظام کو بہتر بنانے اور اسے عوامی امنگوں سے ہم آہنگ کرنے کے لئے اصلاحات کی ہمیشہ گنجائش ہوتی ہے اور اس کی جتنی ضرورت اس وقت ملک کو ہے شاید وہ پہلے نہ تھی کیونکہ پہلے عوام میں وہ شعور نہ تھا جو اب الیکٹرک میڈیا اور سوشل میڈیا نے عوام کو دیا ہے۔
$$$123$$$
پاکستانی حکومت عوام کے ذریعہ متفقہ طور پر قبول رائے دہی کے عمل کے ذریعے ایک بھی منصفانہ انتخابات کرانے میں ناکام رہی در حقیقت، بوگس پرانے زمانے کے ووٹنگ سسٹم کی وجہ سے انتخابی دھاندلی کی ان کی شکایات کی بنیاد پر پارٹیوں نے ہار کر انتخابات کے آخری نتائج کو کئی بار چیلنج کیا یہ صورتحال 2013ء میں ہونے والے پچھلے انتخابات کے دوران زیادہ خراب ہوئی تھی،جب تمام سیاسی جماعتوں نے بیلٹ چوری کا الزام عائد کیا تھا اور پارٹی کے ووٹر اپنے سیاسی احتجاج کے لئے سڑکوں پر تھے،اس عرصے میں دھاندلی کے الزامات پاکستان میں ایک عام رجحان رہا ہے ہر سیاسی جماعت الیکشن سے پہلے اپنی تقاریر میں یہ اعلان کرنا ضروری سمجھتی تھی کہ ہم حکومت میں آکر اس سسٹم کو تبدیل کریں گے لیکن جیسے ہی وہ اقتدار کی کرسی پر براجمان ہوتے ہیں تو عوام کے ساتھ کئے ہوئے دوسرے وعدوں کی طرح یہ بات بھی بھول جاتے ہیں۔
$$$123$$$
ووٹ ایک قومی امانت ہے جسے صحیح طریقے سے استعمال کرکے ہم اپنی تقدیر کو سنوار سکتے ہیں،اچھی اور ایماندار قیادت کے ذریعے ملک کو ترقی کی جانب گامزن کر سکتے ہیں،لیکن ہمارے ملک میں سب کچھ ہوتے ہوئے بھی سب رائیگاں کر رہے ہیں یہاں تک کہ اپنی توانائیاں،صلاحتیں اور دانش سب کچھ غلط استعمال کرکے ضائع کر رہے ہیں ہماری منفی سوچ نے سب کچھ صرف رائیگاں ہی نہیں کیا بلکہ ہمارے لئے مصائب کا موجب بنا دیا ہے ہم نے اپنی ان صلاحیتوں،توانائیوں اور دانش کو پوری طرح سے استعمال کرتے ہوئے اپنا سب کچھ تباہ کرکے اپنی نسلوں کو صدیوں کے لئے غلام بنا دیا ہے۔
$$$123$$$
پاکستان میں صرف انتخابی نہیں بلکہ آئینی،انتظامی، قانونی،عدالتی اور معاشی اصلاحات کی جاتی رہی ہیں یہ سب کچھ وقت گزرنے کے ساتھ ساتھ جاری رکھنے کی ضرورت پیش آتی رہی ہے تاکہ وقت کے ساتھ تجربات اور مشاہدات کی روشنی میں انہیں مزید بہتر بنایا جا سکے۔
$$$123$$$
2018ء کے انتخابات میں ووٹرز نے بڑی دلچسپی کا مظاہرہ کرتے ہوئے پاکستانی سیاسی اور انتخابی نظام میں مکمل تبدیلی کی توقع کی لیکن یہ بلا تعطل بدعنوانی طریقوں اور احتساب کی عدم دستیابی اور شفافیت کی عدم موجودگی کی وجہ سے ناکام رہی،منصفانہ اور آزادانہ انتخابات کی ناکامی نے دوبارہ رائے دہندگان میں شدید مایوسی کا باعث بنا اور تقریباً تمام بڑی سیاسی جماعتوں نے اضافی بیلٹ پیپرز کی چھپائی،انتخابی دھاندلی،گمشدہ کاغذات اور جعلی ووٹوں کے لئے شکایت کی اور احتجاج کیا جس نے پاکستان کی سیاسی حالت کو مزید خراب کر دیا۔
$$$123$$$
انتخابی اصلاحات کی وزیراعظم عمران خان کا بھی آجکل پھر سے یہ ماننا ہے کہ انتخابی اصلاحات کے بغیر پاکستان کا انتخابی نظام متنازع رہے گا۔مگر آج موجودہ حکومت کو تین سال ہونے کو ہے ان تین سالوں میں انہیں یہ بات اب یاد آئی ہے کہ وہ اس سلسلے میں بہت تقریریں کر چکے ہیں کہ ملک میں موجود انتخابی نظام کو تبدیل کرنا ہے جس کے لئے وہ انتخابی اصلاحات پر اپوزیشن کو مل بیٹھ کر بات کرنے کی پیشکش بھی کر چکے ہیں اور الیکٹرانک ووٹنگ مشین کے تحت ووٹ کے ٹریل کا سسٹم بنانا چاہتے ہیں اور 2020ء کے امریکی الیکشن کا حوالہ دیتے نہیں تھکتے اور دلیل دیتے ہیں کہ ٹرمپ نے الیکشن متنازع بنانے کی ہر ممکن کوشش کی،لیکن ٹیکنالوجی کے استعمال کی وجہ سے کوئی انتخابی بے ضابطگی ثابت نہ ہو سکی جس کے جواب میں ہمارے ملک کی اپوزیشن جماعتیں 2018ء میں عام انتخابات میں آر ٹی ایس سسٹم متعارف کروانے اور اس کے دھاندلی کرنے کا سوال اٹھاتی ہیں کہتی ہیں اس ٹیکنالوجی کی وجہ سے ووٹ چوری کئے گئے۔
$$$123$$$
الیکشن کمیشن آف پاکستان (ای سی پی) 1956ء میں تشکیل دیا گیا تھا جو اپنے کام کے تحت ایک آزاد اور خود مختار وفاقی ادارہ ہونا چاہئے جو پارلیمنٹ اور بلدیاتی انتخابات کے انعقاد اور انعقاد کا ذمہ دار ہے۔ای سی پی کے پاس 5 رکنی پینل (ریٹائرڈ جج) ہیں،جن میں سے 4 ممبران چاروں صوبوں میں سے ہیں (کسی بھی انتظامی اور آئینی تنازعہ سے بچنے کیلئے آبادی سے قطع نظر مساوی نمائندگی)۔
$$$123$$$
پاکستان میں سسٹم کی ناکامی کے لئے بیوروکریسی،ایگزیکٹو اور مقننہ ہیں سب برابر کے ذمہ دار ہیں اور یہی بنیادی وجہ ہے کہ ای سی پی اب تک فرسودہ اور لاعلاج کیوں رہا ہے مزید یہ کہ سیاسی جماعتوں کے ذریعہ چیف الیکشن کمشنر اور ای سی پی کے 4 ارکان کی تقرری بھی مقررہ انتخابات کی ایک بڑی حقیقت ہے۔اقتدار میں رہنے والے افراد میں اصلاحات اور اصلاحی اقدامات کرنا ہمیشہ غیر فطری ہی رہا ہے جو انتخابی منصفانہ اور عوامی شرکت کے ذریعے اپنے سیاسی اور مالی امکانات کو ختم کر دے گا۔
$$$123$$$
ای سی پی کا موجودہ سیٹ اپ جزوی طور پر غیر فعال ہے اس کے پاس کسی بھی قسم کا فیصلہ کرنے کی سکت نہیں ہے۔ریاستی انتخابات جمہوری ممالک کے قانون ساز نظاموں کی ریڑھ کی ہڈی کی حیثیت رکھتے ہیں جو اپنے شہریوں کو اپنے آئینی اور انتظامی ڈھانچے کے اندر منصفانہ اور آزادانہ طریقہ کار کے ذریعے اپنے نمائندوں کا انتخاب کرنے کا قانونی موقع فراہم کرتے ہیں یہ تنظیمی فریم ورک جدید انتظامی اور انتظامی اقدامات کے تحت مستقل جائزوں اور ضروری ترمیم کے ذریعہ خود مختار،غیر جانبدار،موٴثر ہونا ضروری ہے،یہ نا صرف بین الاقوامی معیار اور ذمہ داریوں کی تعمیل کو یقینی بنانا ہے بلکہ ایک وسیع تر سیاسی نظام کی عکاسی کرنا،عوام میں شامل ہونا اور بہتر جمہوری نظام کی کارکردگی پر اپنے اعتماد کو برقرار رکھنا ہے۔
$$$123$$$
پاکستانی حکومت عوام کے ذریعہ متفقہ طور پر قبول رائے دہی کے عمل کے ذریعے ایک بھی منصفانہ انتخابات کرانے میں ناکام رہی۔بوگس پرانے زمانے کے ووٹنگ سسٹم کی وجہ سے انتخابی دھاندلی کی شکایات کی بنیاد پر پارٹیوں نے ہار کر انتخابات کے آخری نتائج کو کئی بار چیلنج کیا یہاں میں یہ بات کہنا بہت ضروری سمجھتا ہوں کہ ہمارے سیاستدان ہوں یا وہ تمام سیاسی پارٹیاں جو کئی مرتبہ اقتدار میں آئے ہیں اور وہ حکمران اتنی سکت بھی رکھتے تھے کہ اس حساس مسئلے پر جو بھی ضروری ترامیم کرنا چاہتی وہ کر سکتی تھیں لیکن افسوس سے لکھنا پڑ رہا ہے کہ انہوں نے بھی اپنی طاقت کو استعمال نہیں کیا اور اس مسئلے کو پس پشت ڈالنے کی روایت کو برقرار رکھا اگر وہ چاہتے تو بہت آسانی سے اس پریشانی کو ختم کر لیتے اور دھاندلی دھاندلی کھیلنے والوں کا کھیل ختم کر دیتے۔
$$$123$$$
الیکشن کمیشن اپنا نیٹ ورک تیار کرے اور پورے پاکستان میں الیکٹرانک ووٹنگ مشینوں (ای وی ایم) کے ذریعے آئندہ تمام الیکشن کروائے،اس کے علاوہ کچھ مندرجہ ذیل اصلاحات پر بھی عمل کیا جا سکتا ہے۔ الیکشن کمیشن کے ممبران کا انتخاب پارلیمانی ووٹنگ کے ذریعے ہو۔الیکشن کمیشن آف پاکستان (ای سی پی) کو مکمل آزادی،اتھارٹی اور وسائل مہیا کئے جائیں۔
$$$123$$$
الیکٹرانک ووٹنگ مشینوں (ای وی ایم) کے ذریعے الیکشن کروائے جائیں،پارلیمنٹ کی میعاد 4 سال کر دی جائے، انتخابی مہم کے دوران امیدواروں کے اخراجات پر جانچ پڑتال کریں اور کم بجٹ والے افراد کو برابر مواقع فراہم کریں،امیدوار صرف ایک ہی نشست پر انتخابلڑے، امیدوار ایک پارٹی کی ٹکٹ پر جیتنے کے بعد وہ کسی اور پارٹی کی طرف نہ دیکھے۔آخر میں میں یہ ہی کہوں گا کہ جو سیاستدان جھوٹ بول کر نوکریوں کا جھانسہ دیکر ووٹ حاصل کرتا ہے اس کے بعد وہ اگر اگلے 5 سال بعد دوبارہ حلقے میں تشریف لائے گا تو اس پر عوام کا ردعمل کیا ہونا چاہیے اس کا فیصلہ کرنا بھی پھر عوام کا ہی حق ہے۔
$$$123$$$
1۔نشان حیدر پاکستان کے 4 بڑے (Gallantry Awards)بہادری کے ایوارڈز میں سب سے بڑا اعزاز ہے۔
$$$123$$$
2۔نشان حیدر قیمتی دھاتوں سونے, چاندی سے نہیں بلکہ Gunmetal یعنی دشمن سے جنگ یا محاز کے دوران چھینے گئے (اسلحہ یا ہتھیار) یا ایسا ہتھیار جسے دشمن خود چھوڑ کر بزدلی سے بھاگ گیا ہو اسے پگھلا کر بنایا جاتا ہے۔ کیونکہ اسے وکٹری کی علامت سمجھتے ہوۓ سینے ہر سجانا فخر کی علامت جاتا ہے۔
$$$123$$$
3۔نشان حیدر کا لفظی کا مطلب (شیر کی علامت) ہے کیونکہ حیدر کا لفظی مطلب شیر کے ہیں۔ اور یہ حضرت علی رضی اللہ تعالی کا خطاب بھی ہے۔
$$$123$$$
4۔پہلی مرتبہ نشان حیدر کا اجراء 16 مارچ 1957 کو کیا گیا۔ جسے 1948 کی پہلی پاک انڈیا جنگ جو مقبوضہ کشمیر کے لیے لڑی گئی اس کے لیے بہادری دکھاتے ہوۓ جام شہادت نوش کرنے والے کیپٹن راجہ محمد سرور شہید کو اس ایوارڈ کے لیے نامزد کیا گیا۔
$$$123$$$
5۔یہ ایوارڈ اب تک آرمی کے 11 جوانوں کو مل چکاہے جس میں 7 آفیسرز ہیں اور باقی چار نان آفیسرز میں شمار ہوتے ہیں۔ اور ان میں سے صرف ایک آفیسر راشد منہاس شہید پاک فضائیہ سے ہے 
$$$123$$$
6۔بعد ازاں ہلال کشمیر کو بھی نشان حیدر کے برابر درجہ کا ایورڈ تسلیم کیا گیا۔ جس سے نائیک سیف علی جنجوعہ کو 1949 میں نوازہ گیا۔
$$$123$$$
7۔یہ ایوارڈ کسی آرمی یا فوج کے علاوہ کسی بھی سول شخصیت کو نہیں دیا جاسکتا۔
$$$123$$$
البتہ وہ آرمی کا جوان یا آفیسر کسی بھی قسم سے (بری, بحری, فضائیہ) سے تعلق رکھتا ہو۔ 
$$$123$$$
8۔ یہ واحد ایوارڈ ہے جسے پانے والا اپنی زندگی میں وصول نہیں کر سکتا۔ اس کے لیے اسے جان کا نذرانہ پیش کرنا پڑتا ہے۔ وہ بھی کسی اہم جنگی محاذ پر غیر معمولی کارنامہ دکھاتے ہوۓ۔
$$$123$$$
9۔ نشان حیدر کی تیاری پاکستان کی واحد ٹیکسال (پاکستان منٹ) لاہور میں کی جاتی ہے جہاں پاکستانی سکہ جات بناۓ جاتے ہیں۔
$$$123$$$
اس کی تیاری میں 88 فیصد کوپر, 2 فیصد زنک, اور 10 فیصد ٹن استعمال کیا جاتا ہے۔ 
$$$123$$$
10۔ اسے صرف محکمہ دفاع کے آڈر پر ہی تیار کیا جاتا ہے۔ اور یہ ایک وقت میں صرف ایک میڈل ہی تیار ہوتا ہے۔اضافی میڈلز ایڈوانس میں بالکل تیار نہیں کیے جاتے۔ اس کی کاپی بنانا یا اس میڈل کو خود تیار کرنا جرم ہے۔ جس پر حکومت پاکستان کی طرف سے سزا اور جرمانہ ہے۔
$$$123$$$
11۔ اس ایوارڈ کو حاصل کرنے والے شہداء کے خاندان کو میڈل اس علامتی میڈل کے علاوہ غیر معمولی سماجی, سیاسی,و مالی مراعات کے علاوہ نقد انعام, پنشن, اور زرعی زمین وغیرہ بھی الاٹ کی جاتی ہے۔ 
$$$123$$$
ڈاکٹر سید محمد عظیم شاہ بُخاری
$$$123$$$
نئی حکومت کے ساتھ ہی آغاز ہوا سیاحت کے میدان میں شاندار اقدامات کا۔ سیاحت کی انڈسٹری نے زور پکڑا اور پاکستان کو نمبر ون ٹورسٹ ڈیسٹینیشن قرار دیا جانے لگا۔ لیکن پھر دنیا کو کرونا کی عفریت نے آ لیا۔
$$$123$$$
آج ڈٰیڑھ سال بعد ہم نے کرونا کے ساتھ جنگ کافی حد تک جیت لی ہے۔ ویکسینیشن کے عمل کا آغاز ہو چکا ہے اور اس کے ساتھ ہی حکومت نے سیاحت کو بھی کھول دیا ہے۔
$$$123$$$
حکومت پنجاب نے بھی تمام ایس او پیز کے ساتھ سیاحت کو کھولنے کا فیصلہ کیا اور ضلع چکوال کے پوشیدہ اور خوبصورت مقامات کو سامنے لانے اور اس علاقے میں ماحول دوست سیاحت کو فروغ دینے کے لیئے دھرابی جھیل و کلرکہار میں دو دن کے واٹر سپورٹس و فیملی گالا کے ایونٹ کا انعقاد کیا۔
$$$123$$$
یہ پروگرام حکومتِ پنجاب کے ادارے ٹورزم ڈیویلپمنٹ کارپوریشن پنجاب (ٹی ڈی سی پی) کی میزبانی میں خصوصی طور پہ میڈیا پرسنز، بلاگرز، ٹور آپریٹرز اور وی لاگرز کے لیئے رکھا گیا تھا جس میں ناچیز نے بھی بطور ٹریول رائٹر، شرکت کی اور حکومت کی میزبانی میں چکوال کی خوبصورت جگہوں کو سیاحتی نقطہ نظر سے دیکھا۔
$$$123$$$
دو دن کے اس بہترین سفر میں دھرابی ڈیم اور جھیل ، کلرکہار، تخت بابری، کلرکہار جھیل اور میوزیم میں حکومتِ پنجاب کی طرف سے مختلف نوعیت کی سرگرمیاں کروائی گئیں جن میں وزیراعظم عمران خان کے ویژن کے تحت شجرکاری سرفہرست تھی۔
$$$123$$$
سفر کا آغاز چیئرمین ڈاکٹر سہیل ظفر چیمہ کی تقریر سے ہوا۔ اس کے بعد تمام مہمانوں کو حکومت کی جانب سے ماسک اور سینیٹائزر دیئے گئے۔
$$$123$$$
تمام مہمان دو بسوں پر سوار ہو کہ لاہور سے براستہ بھیرہ، کلرکہار پہنچے۔ وہاں ٹی ڈی سی پی ریزارٹ میں ایک پرتکلف ظہرانے کے بعد ہمیں کچھ دور واقع دھرابی جھیل لے جایا گیا جہاں ایونٹ کی بہت سی سرگرمیوں کے انتظامات کیئے گئے تھے۔ ۔
$$$123$$$
ان سرگرمیوں کا محور ضلع چکوال تھا جو پنجاب اور پوٹھوہار کا اہم ضلع ہے جس کی پانچ تحصیلوں میں کلرکہار، تلہ گنگ، چواسیدن شاہ، لاوہ اور چکوال شامل ہیں۔
$$$123$$$
چکوال کو پنجاب کا ''لیک ڈسٹرکٹ'' یعنی ''جھیلوں کا ضلع'' بھی کہا جاتا ہے۔ یہاں کلرکہار، دھرابی، لکھوال ڈیم جھیل، ڈھوک تالیاں، تھرپال ڈیم جھیل، کٹاس مندر کی راما جھیل اور نیل واہن سمیت بہت سی چھوٹی بڑی جھیلیں اور پانی کے تالاب بکھرے ہوئے ہیں۔ حکومت پنجاب اس ضلع میں واٹر سپورٹس کو فروغ دینے کے لیئے کوشاں ہے تاکہ ان جھیلوں کو ایک بہترین پکنک سپاٹ بنایا جا سکے۔
$$$123$$$
دھرابی جھیل، دریائے دھراب پر زرعی بند باندھ کر بنائی گئی ایک خوبصورت جھیل ہے جو دھرابی نامی قصبے کے پاس موٹروے کے بلکسر انٹرچینج سے صرف چار کلومیٹر دور ہے۔ دریائے دھراب، دریائے سواں کا ایک چھوٹا معاون دریا ہے جو آگے جا کہ سواں کے ذریعے دریائے سندھ میں مل جاتا ہے۔
$$$123$$$
دھرابی ڈیم ریزروائر کو ضلع چکوال کا سب سے بڑا آبی ذخیرہ کہا جاتا ہے جو زرعی اراضی کو سیراب کرنے کے ساتھ ساتھ ماحولیات پر بھی خوشگوار اثرات مرتب کر رہا ہے۔
$$$123$$$
اس جھیل کے کنارے ٹی ڈی سی پی ریزارٹ بنایا گیا ہے جہاں تمام مہمانوں کے لیئے ایک تقریب کا اہتمام کیا گیا تھا۔ تقریب کا افتتاح وزیرِ اعلیٰ پنجاب کے مشیر برائے سیاحت جناب آصف محمود نے پودا لگا کر کیا۔ باقی مہمانوں نے بھی اپنے اپنے حصے کے پودے لگائے جو محکمہ جنگلات چکوال کی طرف سے فراہم کیئے گئے تھے۔ خوش قسمتی سے اس دن عالمی ماحولیات کا دن بھی تھا اور اسلام آباد میں ماحویات کی کانفرنس جاری تھی۔
$$$123$$$
پھر مہمانوں کو کشتیوں پر دھرابی جھیل کی سیر کروائی گئی جبکہ نئی قسم کی سائیکل بوٹس بھی یہاں موجود تھیں۔ ماحولیات اور ایکو ٹوارزم پر بریفنگ کے بعد محفل موسیقی شروع ہوئی جس میں مظہر راہی سمیت چکوال کے دیگر لوک فنکاروں نے اپنے فن کے جوہر دکھائے۔
$$$123$$$
ٹی ڈٰی سی پی کی جانب سے ایک بڑے پروجیکٹر پر نندنہ قلعے پر بنائی گئی بہترین ڈاکومینٹری دکھائی گئی اور ساتھ ہی چکوال و پنجاب کی سیاحت پر ایک کوئز مقابلہ بھی ہوا۔
$$$123$$$
پُرتکلف عشائیئے کے بعد آسمان میں مصنوعی لالٹین چھوڑے گئے جس سے آسمان جگمگا اٹھا۔ ایونٹ کے بعد مہمان تو واپس کلرکہار آگئے لیکن ٹی ڈی سی پی کے ٹوارزم آفیسر جناب اشفاق خان صاحب نے وہاں رک کر تمام کچرا صاف کیا اور ایک بہترین پاکستانی ہونے کا ثبوت دیا۔
$$$123$$$
اگلے دن ناشتے کے بعد مہمانوں کو کلرکہار میوزیم کا دورہ کروایا گیا۔ اتوار کے روز یہ میوزیم خصوصاً ہمارے لیئے کھلوایا گیا تھا جس پر میں عابد شوکت صاحب اور سعید صاحب کا شکرگزار ہوں۔
$$$123$$$
کلرکہار میوزیم سات سال کی تاخیر کے بعد اپریل 2021 میں عوام کے لیئے کھولا گیا تھا۔ یہ عجائب گھر اس علاقے کے لیئے انتہائی ضروری تھا کیونکہ ہزاروں سال پرانی تاریخ رکھنے والا پوٹھوہار و وادئ سون کا علاقہ کسی بھی سرکاری عجائب گھر سے محروم تھا۔ سالٹ رینج یعنی کوہِ نمک کا علاقہ جانوروں اور درختوں کے رکاز (فاسلز) کے بہترین ذخیرے کے طور پہ جانا جاتا ہے نیز ساتویں سے دسویں صدی عیسوی میں
$$$123$$$
تعمیر ہونے والے قدیم ہندو مندر بھی اس علاقے کا خاصہ ہیں جہاں سے ماہرین کو بہت سی نادر اشیاء ملی ہیں۔
$$$123$$$
کلرکہار میوزیم اس بارش کا پہلا قطرہ ثابت ہوا ہے جہاں تین مختلف گیلریاں بنائی گئی ہیں۔
$$$123$$$
پہلی گیلری رکاز یا فاسلز گیلری ہے جہاں چکوال کے علاقے بن امیر خاتون سے ملنے والے بھیڑ بکریوں سے لے کر ہاتھی جیسے قوی الجُثہ جانوروں کے رکاز نمائش کے لیئے رکھے گئے ہیں۔ ان کے علاوہ یہاں قدیم درختوں ، گھونگوں اور ارضیات سے متعلق دیگر فاسلز بھی ملتے ہیں۔
$$$123$$$
دوسری گیلری وادئ سندھ و گندھارا تہذیب سے متعلق ہے جہاں آپ سرخ تراشیدہ پتھر، برتن، سکے، سجاوٹی اشیاء، لکڑی کے کندہ دروازے اور گوتم بدھا کے مجسمے دیکھ سکتے ہیں۔
$$$123$$$
تیسری گیلری میں متفرق اشیاء رکھی گئی ہیں جن میں روایتی ہتھیار، آلاتِ موسیقی، بُت، برتن ، زیورات اور جوتے شامل ہیں۔
$$$123$$$
کلرکہار آنے والے یا وادئ سون جانے والے سیاحوں کو یہ میوزیم لازمی دیکھنا چاہیئے۔
$$$123$$$
اس کے بعد ہم نے تخت بابری کا رُخ کیا جو لوکاٹ کے باغات کے وسط میں موجود ایک چٹان پر بنا ہے۔ اس جگہ کے بارے میں کہا جاتا ہے کہ شہنشاہ بابر جب کابل سے اپنی فوجیں لے کر دہلی فتح کرنے نکلا تو اس جگہ اس کی فوج نے ایک تخت بنایا جہاں کھڑے ہو کہ بابر نے اپنی فوج سے خطاب کیا۔
$$$123$$$
یہ ایک بڑی چٹان ہے جس کی اوپری سطح کو ہموار کیا گیا ہے اور اس تک پہنچنے کے لیئے سیڑھیاں بھی بنائی گئی ہیں۔
$$$123$$$
اس باغ میں میٹھے پانی کے علاوہ گندھک آمیز پانی کا چشمہ بھی ہے۔
$$$123$$$
اسی تخت سے کچھ اوپر اسسٹنٹ کمشنر کلرکہار کا گھر اور ایک خوبصورت ریسٹ ہاؤس بھی ہے۔
$$$123$$$
آخر میں ہم نے پہاڑی پر موجود حضرت آہو باہو سرکارؒ (کچھ لوگ اسے ہو باہو بھی کہتے ہیں) کے مزار پر حاظری دی جنہیں مقامی موراں والی سرکار کے نام سے جانتے ہیں۔
$$$123$$$
یہاں دو مزار واقع ہیں۔ بڑا مزار ہشت پہلو ہے جسے کوئی تیسری بار تعمیر کیا جا رہا ہے جس کی وجہ نہیں معلوم ہو سکی۔
$$$123$$$
کہتے ہیں کہ یہ مزار حضرت سخی محمد یعقوبؒ اور حضرت سخی محمد اسحٰقؒ کا ہے جو شہنشاہِ بغداد حضرت شیخ عبدالقادر جیلانیؒ کے پوتے ہیں۔ اسی کے ساتھ ایک بہترین جامع مسجد زیرِ تعمیر ہے۔
$$$123$$$
مقامی روایات کے مطابق جب یہاں کفر کا غلبہ تھا تو ایک بی بی جن کا نام سکینہ تھا، کی دعا پر حضرت شیخؒ نے اپنے دونوں پوتوں کو ان کی مدد کے لیئے کلرکہار روانہ کیا۔
$$$123$$$
راستے میں آپ کے استاد حضرت سخی سید فاضل بغدادی حسنی حسینیؒ بھی آپ کے ہمراہ ہو لیئے جن کی بغل میں موروں کا ایک جوڑا تھا۔ انہی موروں کی نسل آج بھی مزار کے اطراف میں پائی جاتی ہے جس پر صاحبِ مزار کو ''موراں والی سرکار'' کہا جاتا ہے۔
$$$123$$$
کلرکہار پہنچنے پر مائی سکینہ سے مل کر آپ نے لنگر تقسیم کیا۔ ادھر کفار کے راجا کو جب یہ پتہ چلا تو اس نے آُپ کے ساتھ جنگ کی جس میں دونوں شہزادوں نے جامِ شہادت نوش کیا اور ایک پہاڑی پر آپ دونوں کو سپردِ خاک کیا گیا۔
$$$123$$$
ایک ہفتے بعد آپ کے استادِ محترم نے بھی شہادت پائی اور بالکل سامنے والی پہاڑی پر دفن ہوئے۔
$$$123$$$
کہتے ہیں کہ کافی عرصے تک ان پہاڑوں پر کوئی نہیں پہنچا۔ پھر یہاں سلطان العارفین حضرت سخی سلطان باہوؒ کے قدم مبارک پڑے تو آپ نے اس جگہ کو فیض بخشا۔ ان شہزادوں کو آہو باہو کا لقب دیا اور آگے چلے گئے۔ اس دن سے آج تک لوگوں کی آمد جاری ہے۔
$$$123$$$
یہاں ایک غار بھی موجود ہے جسے حضرت سلطان باہوؒ کی چلہ گاہ کہا جاتا ہے لیکن تاریخی روایات کے مطابق اصل میں وہ ان کے ساتھ آئے ایک غلام فقیر کی قیام گاہ تھی۔
$$$123$$$
اس کے بعد ہم ایک ڈولی میں بیٹھے جو ایک طرح کی دیسی لفٹ تھی ۔ اس نے ہمیں دوسری پہاڑی پر موراں والی سرکار حضرت سید فاضل بغدادی ؒ کے مزار پر اتارا۔ یہاں پہاڑی سے کلرکہار شہر و جھیل کا حسین نظارہ دیکھنے کو ملا۔ فاتحہ کے بعد ہم نے کلرکہار کا مقامی بازار دیکھا اور واپس ریزورٹ کی راہ لی۔ دوپہر کے کھانے کے بعد ہم نے اپنے تاثرات قلم بند کیئے اور ٹی ڈی سی پی کا شکریہ ادا کیا۔ بے شک اس ادارے نے ایک بہترین ایونٹ کا انعقاد کیا تھا۔
$$$123$$$
ٹی ڈی سی پی برسوں سے پنجاب کی سیاحت میں نت نئے مقامات متعارف کروا رہا ہے اور اس ادارے نے یہ ثابت کر دکھایا ہے کہ پنجاب بھی باقی صوبوں کی طرح سیاحت کی بھرپور استطاعت رکھتا ہے۔
$$$123$$$
آخر کار گیارہ دن سے جاری خوں ریزی کے بعد جنگ بندی کا معاہدہ ہوا تو دوسری جانب یہودی حکومت نے منافقانہ چال چلتے ہوئے صرف دس بارہ گھنٹوں کے بعد مسجد اقصیٰ کے باہر فلسطینیوں پر گولیوں کی بوچھاڑ کرتے ہوئے امن معاہدے کی دھجیاں اڑا کر رکھ دیں۔ اسرائیلی فوج کے گرینیڈ دھماکوں کے ساتھ ہی فلسطینی مرد و خواتین اور معصوم بچے سراسیمگی کے عالم میں اِدھر اُدھر بھاگنے لگے۔
$$$123$$$
ظالم و غاصب اسرائیل فلسطینیوں پر حملہ کرنے کا کوئی موقع نہیں گنواتا،یہی وجہ ہے کہ سال بھر جنگ جاری رہتی ہے۔جبکہ گزشتہ چند سالوں سے صیہونیوں کی وحشیانہ کارروائیاں تیز تر ہو گئی ہیں۔اسرائیل کی طرف سے پہلا حملہ ماہ رمضان اور وہ بھی شب قدر میں کیا گیا۔
$$$123$$$
نمازیوں میں دہشت پھیلائی گئی۔حرم پاک کے تقدس کو ماپال کیا گیا۔اندرون مسجد اندھیرا کرکے ان پر آنسو گیس اور ربڑ کی گولیاں برسائی گئیں۔
$$$123$$$
رمضان سے اب تک سینکڑوں فلسطینی شہید اور ہزارہا زخمی ہو چکے ہیں۔غزہ پر اسرائیلی بربریت کے نتیجے میں 50 اسکولز،میڈیا ہاؤسز جن میں الجزیرہ کا دفتر بھی شامل ہے،حماس کے عسکری ٹھکانے،فلسطینیوں کے سینکڑوں مکانات اور بلند و بالا عمارتیں تباہ ہو چکی ہیں۔کوئی اپنے ٹوٹے ہوئے مکان کو دیکھ کر رو رہا ہے۔کوئی زخمیوں کو اٹھا کر ہسپتال کی طرف بھاگ رہا ہے۔
$$$123$$$
کوئی ملبے کے نیچے دبے معصوم بچوں اور عورتوں کی لاشوں کو نکال رہا ہے اور کوئی اپنوں کی لاشوں کو اٹھا کر اللہ کے دربار میں فریاد کر رہا ہے۔ایسے بھیانک مناظر دیکھنے کو ملیں،اللہ ہی جانتا ہے کہ ان فلسطینیوں پر کیا بیتی ہو گی؟نہ ان کو سر چھپانے کیلئے چھت میسر ہے،نہ پیٹ بھرنے کیلئے کھانا موجود ہے اور نہ زخمیوں کیلئے دوا دارو کا کوئی معقول انتظام۔
$$$123$$$
صدر فلسطین محمود عباس کے مطابق اسرائیل نے گھروں اور آبادیوں پر دانستہ حملہ کئے۔
$$$123$$$
دوسری جانب اسرائیلی وزیراعظم نیتن یاہو کی ڈھٹائی ملاحظہ کیجئے جس نے کہا کہ وہ صرف اپنے دشمن اور عسکری اہداف ہی کو نشانہ بنا رہا ہے اور عام شہریوں کو نقصان سے بچانے کی ہر ممکن کوشش کر رہا ہے۔فلسطینیوں پر اسرائیلی ظلم و ستم کی تاریخ شاہد ہے کہ وہ پچھلے 72 سالوں سے فلسطینیوں کے ساتھ خون کی ہولی کھیل رہا ہے۔
$$$123$$$
یہ فلسطینی فاتح خیبر حضرت علی رضی اللہ عنہ،جنت کے نوجوانوں کے سردار حضرت حسنین علیہ السلام اور صحابہ کرام رضی اللہ عنہ کی اولاد،اللہ پر یقین رکھنے والی قوم قبلہ اول اور ارض مقدس کو اپنی جان سے زیادہ عزیز رکھتے ہیں۔ان کا عزم و حوصلہ اور صبر و استقلال ہی ہے کہ یہ پتھروں سے صیہونی دہشت گرد فوج کے سامنے سینہ سپر ہیں۔یہ وہ قوم ہے جس کی مائیں اپنے بچوں کو میٹھی لوریاں اور فلمی نغمے نہیں سناتیں بلکہ طائف،احد،خیبر اور کربلا کی نظمیں سناتی ہیں۔
$$$123$$$
عمر بن خطاب رضی اللہ عنہ کی شہادت،صلاح الدین ایوبی کی شجاعت،اور محمد بن قاسم کی دلیری کے قصے بتاتی ہیں۔
$$$123$$$
ساری دنیا جانتی ہے کہ اسرائیل فلسطین پر غاصبانہ قبضہ کرکے بیٹھا ہوا ہے۔تاریخ گواہ ہے کہ ہٹلر کی فوجی کارروائی کے بعد بچے کچھے اسرائیلیوں نے برطانیہ کی طرف ہجرت کی تھی۔برطانیہ نے اپنے ملک میں پناہ دیکر ان کو بہت ساری سہولتوں سے نوازا اور اسی دوران انہوں نے فلسطین میں مستقبل قیام کا ایک ناپاک منصوبہ بنایا۔
$$$123$$$
برطانیہ حکومت نے بھی اپنے ملک کو ان کے چنگل سے بچانے کیلئے اس منصوبہ کو خوب سراہا اور یہودیوں کی پشت پناہی کرتے ہوئے ان کیلئے قومی وطن کے قیام پر مشتمل ایک اعلامیہ جاری کیا اور ایک سال کے بعد برطانیہ نے فلسطینی خطہ پر قبضہ کرتے ہوئے زمین کا ایک حصہ اسرائیلیوں کے حوالے کر دیا۔بعد ازاں یہودیوں کے لئے فلسطین کی جانب ہجرت کے دروازے کھول دیئے گئے۔
$$$123$$$
جبکہ معصوم فلسطینیوں نے بھی سوچے سمجھے آنے والے مہمانوں کا خیر مقدم کیا۔ان کو کاروبار پر لگایا،انہیں زمینیں دی،ان کی غریب لڑکیوں سے بیاہ کیا یہاں تک کہ اپنے گھروں بلکہ دلوں میں جگہ دی۔انصار مدینہ نے جو کچھ مہاجرین کیلئے کیا فلسطینیوں نے اسرائیلیوں کیلئے وہ سب کیا۔ادھر برطانیہ نے یہودیوں کو فلسطینی زمین پر جائز قبضہ دلانے کیلئے ایک اور قدم آگے بڑھاتے ہوئے اقوام متحدہ کا دروازہ کھٹکھٹایا۔
$$$123$$$
پھر کیا تھا 1947ء کو اقوام متحدہ کی جنرل اسمبلی نے ایک قرار داد منظور کی جس میں فلسطین کو دو حصوں میں تقسیم کیا گیا۔ایک عربی ملک اور دوسرا یہودی ملک۔یہودی کیلئے فلسطینی زمین کا 45 فیصد حصہ اور عرب کیلئے 54 فیصد حصہ،جبکہ القدس کیلئے ایک فیصدی حصہ مقرر کیا گیا۔پھر 1948ء کو صیہونیوں نے ایک یہودی ریاست ”اسرائیل“ کا اعلان کر دیا جو مسلم ممالک کے سینے میں خنجر گھونپنے کے مترادف ہے۔
$$$123$$$
یہی نہیں بلکہ 1967ء کو عرب اور اسرائیل جنگ کے بعد اصل باشندوں کو بے دخل کرکے فلسطین کے 77 فیصد حصہ پر قبضہ جما کر اسرائیل اپنی جڑیں اور مضبوط کر چکا ہے۔تاہم آج کوئی فلسطینیوں کی مدد کیلئے کوئی تیار نہیں،کوئی ان کے حق میں آواز اٹھانے والا نہیں۔ یہاں تک کہ اپنے ہی ملک سے نکالے گئے فلسطینی دربدر ہیں۔اقوام متحدہ سمیت تمام دنیا پر سکوت طاری ہے۔
$$$123$$$
اقوام متحدہ نے مظلوم فلسطینیوں کیلئے بہت ساری قرار دادیں منظور تو ہوئیں،لیکن صیہونی ریاست کے مسلسل انکار اور اقوام عالم کی غیر سنجیدگی کی بناء پر کسی بھی قرار داد عملی طور پر نافذ نہیں ہو سکی۔
$$$123$$$
افسوس ہے مسلم امہ کی بے بسی پر ان کے نفاق کی بدولت قبلہ اول کی آزادی اور فلسطینیوں کو ان کے حقوق دلانے کیلئے کچھ نہ ہو سکا۔حالانکہ ان کو اللہ تعالیٰ نے بے پناہ طاقت بخشی ہے اور تیل کی دولت سمیت سے بے شمار قدرتی وسائل سے مالا مال مسلم ریاستیں اس کے سامنے گھٹنے ٹیکنے پر مجبور ہیں۔
$$$123$$$
مسلم تنظیموں او آئی سی،عرب لیگ کا بھی خاطر خواہ فائدہ آج تک نہیں ہوا۔جب بھی فلسطینیوں پر حملہ ہوتا ہے مسلم حکمران اقوام متحدہ اور مغربی ممالک کے بیانات کا انتظار کرتے ہیں۔اور وہ اسرائیل کو ایک جائز سلطنت کے طور پر ماننے کیلئے تیار ہو گئے۔وہ حضرت عمر رضی اللہ تعالیٰ عنہ محمد بن قاسم اور صلاح الدین ایوبیکی تابندہ تاریخ کو فراموش کر چکے ہیں۔
$$$123$$$
مسئلہ یہ نہیں کہ اسرائیل کے پاس ایٹمی ہتھیار ہیں اور وہ اپنی فوج کی طاقت سے مسجد اقصیٰ پر قبضہ کر چکا ہے اور 57 مسلم ممالک مل کر بھی ایک یہودی مملکت اسرائیل کے ہاتھوں بیت المقدس کو آزاد نہیں کرا سکے اور اہل فلسطین کو ان کے جائز حقوق نہیں دلا سکے۔آج تقریباً ڈیڑھ ارب سے زائد مسلمان اور 57 مسلم ممالک کے حکمران ہاتھ پر ہاتھ دھرے اس بات کے انتظار میں ہیں کہ ابابیلیں آکر نوے لاکھ یہودیوں کا خاتمہ کریں گی؟۔
$$$123$$$
پاکستان میں آج کل پانی کا سنگین بحران جاری ہے اور تمام صوبوں کو زراعت اور آبپاشی کیلئے گزشتہ چند برس کی طرح اس مرتبہ بھی 25 سے 30 فیصد تک پانی کی شدید کمی کا سامنا کرنا پڑ رہا ہے لیکن بعض حلقوں کی جانب سے پورے شدومد کے ساتھ یہ دعویٰ کیا جا رہا ہے کہ صوبہ سندھ کو سب سے زیادہ یعنی کم و بیش 18 سے 22 فیصد تک نہری پانی کم دستیاب ہو رہا ہے جبکہ ماہرین زراعت کی جانب سے اندیشہ ظاہر کیا جا رہا ہے کہ اگر پری مون سون بارشوں کا آغاز بروقت نہ ہو سکا تو ہر گزرتے دن کے ساتھ پانی کی اس کمی میں مزید اضافہ بھی ہو سکتا ہے۔
$$$123$$$
یاد رہے کہ مئی میں چونکہ پاکستان بھر میں گرمی کی شدت میں خاطر خواہ اضافہ ہو جاتا ہے لہٰذا دریاؤں میں پانی کم ہونے کی وجہ سے ڈیموں میں موجود پانی کے ذخیرہ میں بھی تیزی کے ساتھ کمی واقع ہونا شروع ہو جاتی ہے نیز جو پانی ڈیم سے نہروں کو فراہم کیا جاتا ہے اس کا بھی بڑا حصہ سورج کی تیز تپش کے باعث بخارات بن اڑ جاتا ہے اور دور،دراز کے زرعی علاقوں میں پانی کا بہاؤ انتہائی سست ہو جاتا ہے چونکہ یہ ایام ہمارے ملک میں خریف کی فصلوں کے کاشت کے ہوتے ہیں اور پنجاب میں کپاس کی کاشت جبکہ سندھ میں چاول کی بوائی کی جا رہی ہوتی ہے لہٰذا سندھ اور پنجاب کو دیگر صوبوں کی بہ نسبت آبپاشی کے لئے زیادہ پانی درکار ہوتا ہے مگر چونکہ گزشتہ 40 برس میں ان ہی دونوں صوبوں پر حکمرانی کرنے والی سیاسی جماعتیں ملک میں ڈیم بنانے کی بڑی شدت کے ساتھ مخالفت کرتی رہی ہیں اس لئے ملک بھر میں پانی ذخیرہ کرنے کیلئے ایک بھی ڈیم نہیں بنایا جا سکا اور اب صورتحال یہاں تک جا پہنچی ہے کہ پانی کا وافر ذخیرہ نہ ہونے کی وجہ سے ارسا کیلئے ہر صوبہ کیلئے مختص پانی میں سے کٹوتی کرنا ناگزیر ہو جاتا ہے سادہ الفاظ میں یوں سمجھ لیجئے کہ ہر صوبہ کو پانی کی کم فراہمی سراسر انتظامی مجبوری اور تکنیکی مسئلہ ہے مگر آپ داد دیں کہ پیپلز پارٹی کو جس نے پانی پر احتجاجی تحریک شروع کرکے اس خالص تکنیکی اور انتظامی مسئلہ کو بھی کمال مہارت سے ایک سیاسی تنازعہ بنا کر تحریک انصاف کی وفاقی حکومت پر پانی کی کمی ساری ذمہ داری ڈال دی ہے۔
$$$123$$$
پیپلز پارٹی کی جانب سے پانی کے بحران پر احتجاج کے ذریعے وسیع پیمانے پر پاکستانی عوام میں یہ تاثر پھیلایا جا رہا ہے کہ وزیراعظم پاکستان عمران خان کی حکومت بطور خاص پانی کے ہتھیار کو صوبہ سندھ کے خلاف ”سیاسی انتقام“ کیلئے استعمال کر رہی ہے حالانکہ حقیقت یہ ہے کہ آبپاشی کے پانی کی ملک گیر تقسیم کیلئے برس پہلے اتفاق رائے سے ایک فارمولا طے پا چکا ہے جس کے مطابق ہی ارسا کی جانب سے تمام صوبوں کی نہروں کو ڈیمز سے پانی جاری کیا جاتا ہے،واضح رہے کہ 1991ء میں جب عمران خان کی حکومت تو ایک طرف ان کی سیاسی جماعت تحریک انصاف کا بھی پاکستان کے سیاسی افق پر کوئی نام و نشان نہیں تھا اس وقت چاروں صوبوں نے پانی کی تقسیم کا ایک معاہدہ کیا تھا جس میں ہر صوبہ کا حصہ ہر موسم میں اس کی زرعی ضرورت کے مطابق مقرر کر دیا گیا تھا،حیران کن طور پر پانی کے اس معاہدہ کو ممکن بنانے کے لئے بھی پنجاب نے جھگڑا ختم کرنے کی خاطر اپنے حصہ سے کم پانی پر اتفاق کیا تھا اور آج تک اسی معاہدہ کے مطابق صوبوں کو پانی مہیا کیا جاتا ہے جس کیلئے پانی کی تقسیم کا ذمہ دار ایک خود مختار ادارہ موجود ہے جس کے فیصلوں پر تنہا وفاقی حکومت یا کسی ایک صوبہ کی حکومت کا ذرہ برابر بھی کوئی انتظامی عمل دخل نہیں ہے اس لئے ہم یقین سے کہہ سکتے ہیں پاکستان کی تاریخ میں پنجاب نے کبھی بھی سندھ کے حصے کا پانی نہیں روکا چہ جائکہ تحریک انصاف کی وفاقی حکومت سندھ کے پانی میں ”انتظامی ڈنڈی“ یا ”سیاسی ڈنڈا“ مارنے کی کوشش کرے دلچسپ بات یہ ہے کہ چونکہ سندھ میں کپاس کی کاشت پنجاب سے پہلے شروع کی جاتی ہے اس لئے گزشتہ چند ماہ سے صوبہ سندھ کو پنجاب سے زیادہ پانی زراعت کیلئے فراہم کیا جا رہا تھا۔
$$$123$$$
ارسا کے سرکاری اعداد و شمار کے مطابق سندھ کو دریائے جہلم پر منگلا ڈیم سے بھی 7 لاکھ ایکڑ فٹ پانی دیا گیا نیز سندھ نے بلوچستان کے حصہ کا پانی بھی خود استعمال کر لیا اس لحاظ سے سندھ کو اب تک اپنے حصہ سے صرف 4 فیصد کم پانی ملا ہے جبکہ اس کے مقابلہ میں پنجاب کو اسی مدت میں اس کے حصہ سے 16 فیصد کم پانی فراہم کیا گیا مگر پنجاب حکومت،پنجاب کی سیاسی جماعتیں یا پنجاب کے کاشتکاروں نے پانی کی اس اضافی کمی پر کوئی صدائے احتجاج بلند نہیں کی کیونکہ شاید ان کے علم میں ہے کہ پانی کی کم یا زیادہ تقسیم مکمل طور پر ایک انتظامی معاملہ ہے جس کا تمام تر انحصار پانی کی ڈیمز میں دستیابی سے مشروط ہے تاکہ سیاست بازی پر لیکن جب گزشتہ چند ہفتوں سے جنوبی پنجاب میں کپاس کی فصل کاشت کرنے کیلئے درکار پانی دینے کی خاطر صوبہ سندھ کے نہری پانی میں معمولی کمی کی گئی تو بلا سوچے سمجھے ہی پیپلز پارٹی کی جانب سے پانی پر سیاست کے ایک نئے دور کا آغاز کر دیا گیا۔
$$$123$$$
ارسا کے مطابق دیگر صوبوں کے مقابلے میں صوبہ سندھ میں دریائی پانی کا سب سے زیادہ یعنی 39 فیصد تک ضیاع ہوتا ہے یہ سارا پانی زمین میں جذب ہو کر یا بخارات میں تبدیل ہو کر ضائع نہیں ہوتا بلکہ اس کا کچھ بڑا حصہ جاگیرداروں کے رقبے کاشت کرنے کی غرض سے چوری کیا جاتا ہے نیز سندھ میں اب تک آبپاشی کے فرسودہ طریقے رائج ہیں اور کھیتوں میں ایک ہی ہلے میں پانی کا سیلاب چھوڑ دیا جاتا ہے جس سے پانی استعمال کم اور ضائع زیادہ ہوتا ہے۔
$$$123$$$
ارسا کے مطابق سندھ کے کسان ایک ایکٹر زمین کی کاشتکاری کیلئے 4 فٹ پانی استعمال کرتے ہیں جبکہ پنجاب کے کاشتکار ایک ایکٹر زمین کے لئے تقریباً 2 فٹ پانی استعمال کرتے ہیں۔پنجاب میں زیر کاشت رقبہ سندھ کی نسبت دو گنا ہے لیکن اس کے باوجود اس کو ڈیم کے پانی سے صرف 20 فیصد پانی زائد ملتا ہے۔
$$$123$$$
سندھ میں پانی کی کمی سے زیادہ بڑا مسئلہ کاشتکاری کے طریقوں میں بہتری اور ترقی لانے کا ہے علاوہ ازیں جہاں ایک طرف عوام کے لئے ضروری ہے کہ وہ پانی احتیاط سے استعمال کریں وہاں حکومت کا بھی فرض ہے کہ مستقبل میں پانی کے کسی بھی بحران سے بچنے کے لئے نئے ڈیمز بہرصورت تعمیر کرے اچھی بات یہ ہے کہ موجودہ حکومت اپنی پیشرو سابقہ حکومتوں کے برعکس ملک میں نئے ڈیمز بنانے کے حوالے سے کافی پرعزم دکھائی دیتی ہے اور وزیراعظم پاکستان عمران خان نے بھی 2028ء تک ملک میں مہمند اور بھاشا ڈیم سمیت 10 ڈیم مکمل کر لینے کا عزم ظاہر کیا ہے۔
$$$123$$$
عمران خان کا یہ کہنا بالکل درست ہے کہ ”پاکستان میں ڈیم تو 50 برس پہلے ہی بن جانے چاہئیں تھے اور اس وقت ملک میں تربیلا اور منگلا ڈیم جیسے کئی ڈیمز موجود ہوتے تو ملک کو پانی کے سنگین بحران کا سامنا ہی نہ ہوتا”بہرحال دیر آید،درست آید کے مصداق ماضی کا ماتم کرنے کے بجائے بھاشا ڈیم اور مہمند ڈیم پر کام کی رفتار کو تیز کیا جائے اور کالا باغ ڈیم کی تعمیر پر تمام صوبوں کے تحفظات دور کرکے انہیں اتفاق رائے پر آمادہ کرنے کی مخلصانہ سیاسی کوششوں کی طرف قدم بڑھائے جائیں تاکہ پانی کی دستیابی کے حوالے سے ہم اپنے مستقبل کو محفوظ بنا سکیں۔
$$$123$$$
”پاک ہے پاکیزہ ہے وہ ذات جو اپنے بندے کو راتوں رات مسجد حرام سے مسجد اقصیٰ لے گئی جس کے گرد ہم نے برکتیں رکھی ہیں تاکہ اپنی نشانیوں کی سیر کروائیں اور بے شک وہ سننے والا اور دیکھنے والا ہے“۔(سورة اسراء آیت نمبر 1 )۔سرزمین فلسطین انبیاء کی سرزمین کہلاتی ہے۔
$$$123$$$
بیشتر مذاہب کے انبیاء کی پیدائش اسی سرزمین پر ہوئی ،اس لئے یہ زمین تمام الہامی مذاہب کے ماننے والوں کے لئے متبرک ہے۔بیت المقدس،القدس،یروشلم،شہر تو ایک ہے مگر نام کئی ہیں۔اس شہر میں موجود مسجد اقصی وہ مسجد ہے،جو اللہ کے پیغمبر حضرت سلیمان علیہ السلام نے جنات سے تعمیر کرائی تھی۔ہمارے آقا حضرت محمد مصطفی صلی اللہ علیہ وسلم شب معراج کو اسی مسجد میں تشریف لے گئے ،یوں اس مسجد کا ذکر قرآن مجید میں بھی آیا ہے۔
$$$123$$$
ہر سال ماہ رمضان میں جمعتہ الوداع کو ‘فلسطینیوں سے اظہار یک جہتی اور قبلہ اول کی اسرائیل سے بازیابی کے عزم کا اعادہ کے لئے ”یوم القدس“ سال منایا جاتا ہے۔جسے فارسی میں”روز جھانی قدس“ بھی کہا جاتا ہے۔
$$$123$$$
7 اگست 1979ء میں ایران کے رہبر اعلیٰ آیت اللہ علی خامنہ ای کا رمضان المبارک کے آخری جمعہ کو ’یوم القدس‘ کے نام سے موسوم کرنے کا مقصد امت مسلمہ کے نزدیک مسئلہ فلسطین کو زندہ جاوید بنانا تھا۔
$$$123$$$
دراصل اس دن کا مقصد فلسطینی عوام پر قابض اسرائیلی فوج کی بربریت و درندگی کے حوالے سے اقوام متحدہ سمیت حقوق انسانی کے علمبردار اداروں و ملکوں کے ضمیر کو جگانے کی کوشش کی جاتی ہے۔جمعتہ الوداع سے ہی غاصب صہیونی افواج کی دہشت گردی میں خوفناک حد تک اضافہ ہو چکا ہے۔مسجد اقصیٰ آج مسلمانوں کو پکار رہی ہے۔او آئی سی سمیت دیگر مسلم تنظیموں کی خاموشی لمحہ،فکریہ ہے غزہ کے مظلوم فلسطینیوں پر وحشیانہ،بمباری جاری ہے،بچے شہید کئے جا رہے ہیں،نوجوان ہاتھوں میں سنگ اٹھائے دہشت گرد اسرائیلی فوج سے نبرد آزما ہیں۔
$$$123$$$
اس میں کوئی دورائے نہیں کہ کشمیر اور فلسطین کے مظلوموں کی حمایت بانی پاکستان قائداعظم محمد علی جناح کے موقف کی تجدید ہے۔افسوس !آج مسلم امہ کے نفاق،عرب اسرائیل امن معاہدہ،سنچری ڈیل،شام کی خانہ جنگی،ایران،سعودیہ کشیدگی نے فلسطین کی جدوجہد آزادی کو شدید نقصان پہنچایا۔
$$$123$$$
1945ء میں فلسطینیوں کے حقوق کی حفاظت کے لئے قائم کردہ عرب لیگ اور Palestinian liberation organization(PLO) کا کردار بھی مایوس کن ہی رہا۔
$$$123$$$
تاریخ پر نظر دوڑائیں تو پتہ چلتا ہے دوسری جنگ عظیم کے بعد 1948ء میں پہلی بار مغربی و استعماری طاقتوں کے بل بوتے پر اسرائیلی ریاست نقشے پر ابھری،حالانکہ ”Zionism“ صہیونی تحریک نے فلسطین میں ناجائز ریاست کے قیام کی کوششیں 1800ء سے ہی شروع کر رکھی تھیں اس وقت وہاں صرف 5 فیصد یہودی آباد تھے۔جس کا ذکر Zariani abduRahman کی کتاب "Hitler and wandering jew"1948ء میں کیا گیا ہے۔
$$$123$$$
1897ء میں سوئٹزر لینڈ کے شہر پال میں یہودیوں کی ایک منعقدہ کانفرنس میں یہودیوں نے فلسطین کو ”اپنا وطن“ بنانے کی قرار داد منظور کی تھی۔تھیوڈو ہرتزل کی”یہودی مملکت“ نامی کتاب میں موجود صہیونی ریاست کے نقشے میں ناجائز مملکت کی حدود میں سارا فلسطین پورا اردن تمام شام و لبنان عراق کویت کے بیشتر علاقے اور سعودی عرب کا بھی بڑا حصہ شامل کئے گئے ہیں اور پھر یہ حدود مدینہ منورہ تک وسیع کر دی جائیں گی۔
$$$123$$$
مصر سے صحرائے سینا قاہرہ اور سکندریہ اسرائیل کا حصہ ہونگے۔اور یہ عبارت ”اے اسرائیل تیری سرحدیں دریائے فرات سے دریائے نیل تک ہیں“۔
$$$123$$$
اسرائیلی پارلیمنٹ کی پیشانی پر بھی کنندہ ہے جسے عملی جامہ پہنانے کے لئے وہ ہر دم کوشاں رہتے ہیں۔تھیوڈو ہرتزل کی صہیونی تحریک کا اصل مقصد یہی تھا کہ فلسطین پر دوبارہ قبضہ کیا جائے ہیکل سلیمانی کی تعمیر کی جا سکے۔
$$$123$$$
فلسطین دنیا کا بدنصیب ترین علاقہ ہے جو جنگ عظیم اول سے برطانیہ اور اس کے اتحادیوں کی سامراجیت کا سب سے زیادہ شکار ہوا۔فلسطینی عوام گزشتہ 73 سالوں سے سامراجیت اور صہیونیوں کے سامنے مزاحمت کرتے چلے آرہے ہیں،فلسطین کو دنیا کی سب سے بڑی جیل بنا دیا گیا ہے،انسانیت سوز تشدد اور فلسطینی شہریوں کو ان کے گھروں سے بے دخل کرنا درندہ صفت صہیونی افواج نے معمول بنا رکھا ہے،اسرائیل غاصب فوج کے ہاتھوں مظلوم فلسطینیوں کا قتل عام ایک نہ ختم ہونے والے سلسلے کی شکل اختیار کر چکا ہے۔
$$$123$$$
فلسطینیوں میں سے جذبہ حریت کو کچلنے کے لئے ہر جائز و ناجائز ہتھکنڈے استعمال کئے جا رہے ہیں۔حاملہ خواتین کا قتل،خاص طور پر نوزائیدہ بچوں کو موت کے گھاٹ اتارنا انسانی حقوق کے عالمی علمبرداروں کے منہ پر طمانچہ کے مترادف ہے۔فلسطینی نیشنل اتھارٹی منسٹری آف کی رپورٹ کے مطابق صہیونی افواج کی بربریت و درندگی سے اسرائیلی جیلوں میں قید فلسطینیوں مہلک امراض میں مبتلا ہو چکے ہیں جن میں سینکڑوں قیدیوں کو فوری آپریشن و علا ج کی ضرورت ہے۔
$$$123$$$
اسرائیل حقوق انسانی کی پامالی کرکے حقوق انسانی کے عالمی منشور کے آرٹیکلز 5 اور 9 کی مسلسل خلاف ورزی کا مرتکب ہو رہا ہے۔نہ صرف صہیونی زندانوں میں محصور مظلوم فلسطینیوں بلکہ ان کے عزیز و اقارب کو بھی شدید ذہنی ٹارچر اور دباؤ ڈالا جاتا ہے۔سینکڑوں فلسطینی نابالغ بچے بھی ناکردہ گناہوں کی سزا بھگتنے پر مجبور ہیں۔
$$$123$$$
واشنگٹن اور ماسکو کے درمیان کشیدگی کی یوں تو کئی ٹھوس وجوہات ہیں مگر اب چند برس سے ایک بڑا جواز یہ بھی پیدا ہو چکا ہے کہ اس نے امریکی صدارتی انتخابات میں مداخلت کرکے ٹرمپ کو دوبارہ صدر منتخب کرانے کی کوشش کی۔2016ء میں بھی انتخابی عمل میں ہیکنگ کا الزام عائد کرتے ہوئے 35 روسی سفارتکاروں کو جبکہ 2020ء میں متعدد روسی کمپنیوں اور افراد پر پابندیاں عائد کرتے ہوئے 10 سفارتکاروں اور انٹیلی جنس سروسز کے نمائندوں کو ملک چھوڑنے کا حکم دیا تھا۔
$$$123$$$
امریکہ نے ایک ایسے نازک حالات میں کہ جب عراق کے بعد افغانستان میں وہ شدید مسائل کی لپیٹ میں ہے روس اور چین کے خلاف ایک ساتھ دو محاذ کھول رکھے ہیں۔جوبائیڈن کا اپنے روسی ہم منصب کو قاتل قرار دے کر سنگین نتائج کی دھمکیاں دینا یقینا کسی بڑے خطرے سے خالی نہیں لیکن پیوٹن نے درپردہ اسٹریٹجی کیسی بھی ہو جواب میں دھیما لہجہ اختیار کرکے ایک بڑے لیڈر ہونے کا ثبوت دیا ہے۔
$$$123$$$
روس نے امریکہ کو کئی محاذوں پر اس انداز سے چیلنج کیا ہوا ہے کہ اس کو گاہے بگاہے اپنی پالیسیاں تبدیل کرنا پڑ رہی ہیں۔شام اس کی سب سے بڑی مثال ہے کہ بشارالاسد کی حکومت کے خاتمہ کی تمام کوششیں ناکام بنا دی گئیں اور روسی قیادت نے افغانستان کے محاذ پر بھی سیاسی طاقت کا زور دکھانا شروع کر دیا ہے۔2 عشروں میں چین کا بڑی طاقت بن کر ابھرنا بھی امریکہ کیلئے درد سر بنا ہوا ہے۔
$$$123$$$
ٹرمپ کے دور اقتدار میں دنیا بھر کے ساتھ ساتھ واشنگٹن کے تعلقات میں واضح تبدیلی دیکھنے کو ملی۔بھارت ایک طویل عرصے سے امریکہ کا اہم پارٹنر رہا ہے مجموعی طور پر ان تعلقات میں تبدیلی کا امکان نہیں کیونکہ چین کے اثر و رسوخ کو روکنے اور عالمی دہشت گردی کے خلاف جنگ میں امریکہ کی ”انڈو پیسیفک حکمت عملی“ کے لحاظ سے جنوبی ایشیاء کی سب سے زیادہ آبادی والا ملک ہی اہم اتحادی رہے گا لیکن اس کے باوجود نریندر مودی کو جوبائیڈن سے زیادہ سرد مہری کا سامنا کرنا پڑ سکتا ہے۔
$$$123$$$
بھارت اور مقبوضہ کشمیر میں اقلیتوں خاص کر مسلمانوں سے امتیازی سلوک روا رکھتے ہوئے انسانی حقوق کی پامالی اور نیشنل رجسٹر آف سٹینرنز (این آر سی)،شہریت کے متنازعہ قانون (سی اے اے) اور مودی کی دیگر متنازعہ اندرونی پالیسیوں پر سابق امریکی صدر نے کبھی بھی تنقید کرنے کی ضرورت محسوس نہیں کی لہٰذا اب آنے والے دنوں میں ذاتی تعلقات میں کچھ مشکلات بھی پیش آسکتی ہیں جس کی بڑی وجہ یہی ہے کہ جوبائیڈن کی انتخابی مہم کی ویب سائٹ پر کشمیریوں کے حقوق کی بحالی کا مطالبہ بھی کیا گیا تھا۔
$$$123$$$
نائن الیون کے بعد امریکہ اور اس کے اتحادیوں نے دہشت گردی کیخلاف جو نام نہاد جنگ شروع کی اس نے آج پورے خطے کو اپنی لپیٹ میں لے لیا ہے۔جوبائیڈن انتظامیہ کی جارحانہ پالیسیوں،چین اور روس کیخلاف امریکہ کی اپنے اتحادیوں کے ساتھ مل کر نئی صف بندی سے ایک بات واضح ہو چکی ہے کہ عالمی طاقتوں واشنگٹن اور ماسکو کے درمیان ان دنوں پائی جانے والی شدید کشیدگی سے تیسری عالمی جنگ کے جو بادل منڈلا رہے ہیں اس سے دنیا کا کوئی بھی ملک محفوظ دکھائی نہیں دے رہا۔
$$$123$$$
امریکہ اس امر کا برملا اعتراف کر رہا ہے کہ روس اور چین نے اپنے طاقتور پنجوں میں اسے دبوچ لیا ہے کیونکہ اب دنیا کی پالیسی میکنگ میں مشرقی ممالک اور نئے مشرقی بلاک طاقتور کردار ادا کر سکیں گے یہی وجہ ہے کہ ان ممالک کے دنیا میں بڑھتے اثر و رسوخ کیخلاف ایک جامع جنگی حکمت عملی تیار کرنے کا منصوبہ بنایا جا رہا ہے، بحیرئہ اسود میں جنگی بحری جہازوں کا صف آراء ہونا اسی سلسلے کی ایک کڑی ہے۔
$$$123$$$
واشنگٹن نے اب جاپان،جنوبی کوریا،بھارت،آسٹریلیا اور دیگر اتحادی ممالک پر مشتمل ایک ”کواڈ“ نامی گروپ بھی تشکیل دیا ہے تاکہ حریف ممالک کی بڑھتی ہوئی صلاحیتوں پر مکمل کنٹرول کیا جا سکے۔جوبائیڈن اس بات سے خائف ہیں کہ چین پوری ریاستی طاقت سے اپنے اثر و نفوذ کو وسعت دے کر امریکہ اور اس کے اتحادیوں، شراکت داروں کے تعلقات میں دراڑیں ڈال رہا ہے۔
$$$123$$$
بیجنگ ایک طرف تائیوان جبکہ دوسری طرف روس یو کرائن کو دبوچنے کے چکر میں ہے۔اس میں بھی کوئی دورائے نہیں ہیں کہ دونوں ممالک کسی بھی ایٹمی حملے کا بھرپور جواب دینے کے لئے خود کو ایٹمی میزائیلوں سے لیس کر رہے ہیں،چین تو خلا میں اپنی موجودگی کو یقینی بنانے کا کوئی بھی موقع ہاتھ سے نہیں جانے دے رہا۔
$$$123$$$
مغربی ممالک کے ہاتھوں ایشیائی اور افریقی ممالک کی عوام کا استحصال صدیوں سے جاری ہے کیونکہ عالمی افق پر اقتدار کے حصول کیلئے نت نئے حربے استعمال کئے جا رہے ہیں۔
$$$123$$$
امریکہ اپنے مفادات کے تحفظ کے لئے اتحادیوں کی مدد سے شطرنج کی بساط ایسے بچھا رہا ہے کہ دنیا اس کی بانہوں میں ایک مرتبہ پھر سے سمٹ کر آجائے لیکن طاقت کے حصول کی جنگ اور سائبر سپیس میں لاحق خطرات کی وجہ سے حالات اب دہشت گردی سے بھی گھمبیر صورت اختیار کر چکے ہیں۔یورپ کے چند علاقوں میں سفید فام بالادستی کے حامی گروپوں سے لاحق خطرات اب داعش اور القاعدہ کو بھی پیچھے چھوڑ گئے ہیں۔
$$$123$$$
آسٹریلیا،جرمنی،ناروے اور برطانیہ سمجھتے ہیں کہ سفید فام نسل پرستانہ خیالات رکھنے والے شدت پسند جن میں نیو نازی گروپ بھی شامل ہیں تیزی سے طاقت پکڑ کر سب سے بڑا دہشت گرد خطرہ بنتے جا رہے ہیں۔ امریکہ کو بھی سب سے بڑا خطرہ اندرون ملک پروان چڑھنے والے گروپوں سے ہے۔خطے میں خانہ جنگی اور پرتشدد تنازعات کے باعث جیسے جیسے کشیدگی میں اضافہ ہوتا جا رہا ہے ویسے ویسے عالمی ایٹمی جنگ کے خطرات بھی مسلسل بڑھتے جا رہے ہیں۔
$$$123$$$
امریکہ کو اگرچہ سپر پاور کی حیثیت سے دنیا بھر کے ممالک پر برتری حاصل ہے لیکن اس کے باوجود وہ عالمی افق پر اقتدار کی گرفت کو مزید مضبوط کرنے کیلئے اتحادی ممالک کو جدید ٹیکنالوجی اور امداد فراہم کرکے اپنے عزائم کی تکمیل کیلئے سر گراداں ہے لیکن قدرت کا یہ قانون ہے کہ ہر عروج کو زوال ہے یہی وجہ ہے کہ آج روس اور چین نے معاشی،دفاعی اور دیگر میدانوں میں اس کو ہر طرح سے چیلنج کیا ہوا ہے۔
$$$123$$$
ایک تو ایران اور چین جو کہ اب عظیم تر جنوبی ایشیاء کا حصہ بن گئے ہیں اور دوسرا یورپ کے چھوٹے مگر پرامن اور خوبصورت ممالک جن کو روس کے خوف سے یرغمال بنایا گیا تھا اب وہ امریکی سحر سے نکل کر اپنے ممالک سے ایسے ایٹمی اسلحہ کو ہٹانے کے خواہشمند ہیں۔
$$$123$$$
افغانستان پر قبضے کے بعد سوویت یونین کی معیشت بری طرح تباہ ہوئی اور وہ کئی حصوں میں بٹ گیا۔
$$$123$$$
امریکہ بھی ان دنوں کچھ ایسی ہی صورتحال سے دو چار ہے کیونکہ اس نے نہ جیتی جانے والی جنگ پر اربوں ڈالرز جھونک دئیے لہٰذا اب شدید معاشی بحران کا شکار ہونے کے بعد افغانستان سے راہ فرار کے بہانے ڈھونڈے جا رہے ہیں۔کیا جوبائیڈن کی قیادت میں امریکہ تاریخ کے بدترین بحران سے نکل پائے گا؟،کیا جن نئی معاشی پالیسیوں کا وعدہ کیا گیا ہے اس سے تمام امریکی مستفید ہو پائیں گے؟،کیا امریکہ ماسکو اور بیجنگ کی عالمی افق پر بڑھتی ہوئی مقبولیت کے آگے بند باندھ سکے گا؟،یہ چند ایسے سوالات ہیں جن کا جواب یقینا آنے والا وقت ہی بتائے گا لیکن یہ ایک اٹل حقیقت ہے کہ دہشت گردی کیخلاف سابقہ پالیسیاں جاری رہیں تو اس کے بھی نتائج ماضی کی طرح بھیانک ہی نکلیں گے۔
$$$123$$$
چین نے اپنے اتحادی ممالک بالخصوص روس سے مل کر عسکری محاذ پر الجھنے کے بجائے امریکہ کے اقتصادی غبارے سے ہوا نکالنے کی ٹھانی ہوئی ہے نیا ایشیائی بینک بنا کر عالمی مالیاتی اداروں کی اجارہ داری ختم کرنے کے لئے جو مثبت قدم اٹھایا گیا وہ اس کا بین ثبوت ہے۔
$$$123$$$
امریکہ نے اس نئے بینک کے قیام پر اپنے محتاط رد عمل کا اظہار کیا تھا لیکن وقت گزرنے کے ساتھ ساتھ اس کے لب ولہجے میں دن بدن کرختگی ظاہر ہوتی جا رہی ہے۔
$$$123$$$
ماسکو کا اپنے سفارتکاروں کی ملک بدری کے بعد امریکہ کو بلیک لسٹ کرتے ہوئے غیر دوستانہ ممالک کی فہرست میں شامل کرنا کسی بڑے خطرے سے خالی نہیں کیونکہ پیوٹن نے حال ہی میں جس فرمان پر دستخط کئے ہیں اس کے مطابق جن ممالک کو ”غیر دوست“ ممالک قرار دیا گیا ہے وہ روسی شہریوں کو اپنے سفارتی اور قونصلرانہ مشن میں کام کرنے کے لئے ملازمت پر نہیں رکھ پائیں گے۔
$$$123$$$
اس میں کوئی شک و شبے کی گنجائش نہیں ہے کہ امریکہ،روس اور چین کے مستحکم تعلقات پوری دنیا کے مفاد میں ہے لہٰذا ضرورت اب اس امر کی ہے کہ جوبائیڈن انتظامیہ ان ممالک کے ساتھ اپنے تعلقات کو مثبت انداز میں دیکھتے ہوئے انہیں برقرار رکھنے کی پالیسیوں پر عمل کرے، یہاں یہ بات بھی ذہن نشین رکھی جائے کہ اختلافات کو ایک حد میں رکھنا واشنگٹن،ماسکو اور بیجنگ ہی نہیں بلکہ دنیا بھر کے ممالک کی ترقی و خوشحالی اور قیام امن کے لئے ناگزیر ہو چکا ہے ایسے میں سرد جنگ کی دقیانوسی ذہینت کو ترک کرکے مشترکہ اہداف حاصل کرنے کے لئے مشترکہ کو ششیں نہ کی گئیں تو قیام امن کے لئے دی گئی قربانیوں کو زائل ہونے سے کوئی نہیں بچا سکے گا۔
$$$123$$$
فلسطین میں غیر قانونی یہودی بستیوں کی تعمیر قیام امن کی راہ میں بڑی رکاوٹ بنی ہوئی ہے کیونکہ دنیا کے نقشے پر مسلمانوں کے قلب میں واقعہ ناجائز صہیونی ریاست کا اعلان ہونے کے بعد سے اب تک سینکڑوں منصوبے بنائے جا چکے ہیں۔تسلط و طاقت کے فلسفہ پر قائم اسرائیل کے ظلم و جور اور سفاکیت و بربریت کا سلسلہ ہر آنے والے دن کے ساتھ دراز تر ہوتا جا رہا ہے۔
$$$123$$$
20 ویں صدی کے اوائل میں فلسطین کی جغرافیائی اہمیت کے پیش نظر اسے اپنے قبضہ میں لینے کا جو پروگرام ترتیب دیا گیا تھا آج وہ عملی شکل اختیار کر چکا ہے۔یہود و ہنود کی ہٹ دھرمی کی وجہ سے ناصرف مسئلہ فلسطین اور کشمیر ہنوز حل طلب ہے بلکہ پورے مشرق وسطیٰ اور ایشیاء میں بدامنی کی لہر میں روز بروز اضافہ ہو رہا ہے لیکن اس کے باوجود اقوام متحدہ کی طرف سے نیتن یاہو کی توسیع پسندانہ پالیسیوں کی روک تھام کے لئے ٹھوس اقدامات نہ کرنا لمحہ فکریہ سے کم نہیں ہے یہاں سب سے بڑھ کر ستم ظریفی یہ بھی ہے کہ ان ظالمانہ اقدامات پر اسرائیل کی حمایت جاری رکھنے کے اعلانات بھی سامنے آرہے ہیں۔
$$$123$$$
صہیونی حکومت کے جنگی جرائم نے غزہ میں قیامت صغریٰ بپا کی ہوئی ہے۔ماہ صیام کی مقدس ساعتوں اور عید الفطر کے روز بھی اسرائیلی دہشت گردانہ حملوں میں کمی دیکھنے کو نہیں ملی۔
$$$123$$$
امریکی آشیرباد پر ہونے والی اس تباہ و بربادی میں جہاں ہزاروں زخموں سے چور ہیں وہیں 50 سے زائد بچوں سمیت شہدا کی تعداد تقریباً 200 سے تجاوز کر چکی ہے۔سابق امریکی صدر ٹرمپ کے دور حکومت میں ”ابراہیمی معاہدوں“کے تحت یو اے ای اور بحرین کے اسرائیل کے ساتھ تعلقات کو معمول پر لانے کے لئے جن منصوبوں کو بڑی گرمجوشی سے حتمی شکل دی گئی ان کے نتیجے میں کئی دیگر عرب ریاستوں نے ناصرف اسرائیل سے اپنے تعلقات کو باقاعدہ تسلیم کرنا شروع کیا بلکہ سکیورٹی اور انٹیلی جنس سمیت بہت سے دوسرے شعبوں میں باہمی تعاون کے ایسے منصوبوں کو عملی شکل دینا شروع کر دی جن کی مثال ماضی میں کہیں دکھائی نہیں دیتی لیکن اب حالیہ اسرائیل اور فلسطین کے درمیان بگڑتی صورتحال ان ممالک خاص طور پر متحدہ عرب امارات کے لئے شرمندگی کا باعث بن چکی ہے جنہوں نے صہیونیوں سے اپنے تعلقات کو معمول پر لانے میں بڑی سرعت کا مظاہرہ کیا تھا کیونکہ یہ خود کو نہاہت ہی اہم مشکل مقام پر کھڑا پا رہے ہیں۔
$$$123$$$
اس میں کوئی دورائے نہیں ہیں کہ عرب ریاستوں کو اسرائیل کے ساتھ اپنے تعلقات کو معمول پر لانے کیلئے آنے والے دنوں میں بدامنی کی صورت میں بڑی بھارت قیمت چکانا ہو گی یہی وجہ ہے کہ متحدہ عرب امارات”ابراہیمی معاہدے“سے باہر ہو جائے گا اور اس حوالے سے غورو خوض بھی کیا جا رہا ہے۔
$$$123$$$
سرزمین فلسطین میں صہیونی ریاست کی ہٹ دھرمی کی وجہ سے مشرق وسطیٰ میں بدامنی کی لہر مزید پھیل رہی ہے۔
$$$123$$$
امریکی حکومت کی سرپرستی میں فلسطینیوں پر ظلم و ستم کے پہاڑ توڑے جا رہے ہیں۔صہیونی فوج کی طرف سے فلسطین میں موجود تمام مقدس مقامات بالخصوص بیت المقدس میں موجود مسلمانوں کے پہلے قبلہ اول مسجد اقصیٰ اور غرب اردن کے شہر الخلیل میں قائم تاریخی جامع مسجد ابراہیمی کی بے حرمتی افسوسناک ہے۔یہودی شرپسندوں نے مساجد میں مسلمانوں کے داخلے پر پابندیاں لگا رکھی ہیں،مسلمانوں کو اذان دینے سے روکا جا رہا ہے،قبرستانوں کی بھی بے حرمتی روز کا معمول بن چکی ہے۔
$$$123$$$
مسجد اقصیٰ کی بنیادوں میں کھدائی کا سلسلہ بھی جاری ہے۔اسرائیلی مظالم کے اعتراف کے باوجود اب تک صرف لفظی مذمت ہی کی گئی ہے جس سے عملی طور پر فلسطینیوں کی کوئی مدد ہوئی ہے نہ ہی کبھی اسرائیل کے حملے رکے ہیں۔او آئی سی،عرب لیگ اور دیگر مسلم ممالک کا مظلوم فلسطینیوں کا ساتھ دینے سے ہچکچاہٹ کا مظاہرہ کرنا بھی افسوسناک امر ہے۔ صہیونی حکومت کے ظالمانہ برتاؤ سے متعلق عالمی برادری کی سستی و کاہلی اور مغرب کی ہمہ گیر حمایت کسی سے ڈھکی چھپی نہیں رہی۔
$$$123$$$
فلسطینیوں کے خلاف اسرائیل اپنی توسیع پسندانہ پالیسیوں کو جاری رکھنے کے سلسلے میں مزید گستاخ بنا ہوا ہے۔یو این او جو فلسطین اور مسئلہ کشمیر کے حل کیلئے اپنی ہی قراردادوں پر عملدرآمد یقینی بنانے میں کبھی سنجیدگی کا مظاہرہ نہیں کر سکی،عراق پر امریکی حملے‘افغانستان کیخلاف نیٹو کارروائی‘ بوسنیا‘چیچنیا‘میانمار جیسے معاملات و مظالم پر اس سے کوئی امید رکھنا یا شکوہ کرنا عبث و بیکار ہی ہے۔
$$$123$$$
فلسطین کے موجودہ حالات کے تناظر میں ضرورت اب اس امر کی ہے کہ نہتے شہریوں کا قتل عام اور یہودی آباد کاری کیلئے بین الاقوامی قوانین کی پامالیاں رکوانے کیلئے موٴثر اقدامات کئے جائیں تاکہ قیام امن کیلئے دی گئی قربانیوں کو زائل ہونے سے بچایا جا سکے۔عالم اسلام کے حکمرانوں کو بھی اب فروعی اختلافات کو بالائے طاق رکھتے ہوئے یہود و ہنود کی سازشوں کو ناکام بنانے کیلئے مشترکہ جدوجہد کرنا ہو گی۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے سب سے بڑے قبرستان میانی صاحب کے جنوبی کونے میں ایک احاطہ ہے جس کے اندر ایک مقبرہ ، چند قبریں اور دو منزلہ مرکزی دروازہ موجود ہے۔ یہ احاطہ گل بیگم باغ کہلاتا ہے۔ لاہور ہی میں اس نام سے ایک کوچہ اور ایک رہائشی علاقہ بھی موسوم ہیں ۔
$$$123$$$
گل بہار یا لاہور کی ملکہ کون تھیں ؟؟
$$$123$$$
گل بہار جن کے نام پر یہ باغ ہے، پنجاب کے حکمران مہاراجہ رنجیت سنگھ کی بیوی تھی جسے وہ امرتسر سے بیاہ کرلاہور لایا تھا۔
$$$123$$$
تاریخ میں انہیں ''ملکہ لاہور'' کے نام سے بھی یاد کیا گیا ہے۔
$$$123$$$
مہاراجہ رنجیت سنگھ اور گل بہار کا آمنا سامنا سب سے پہلے اس وقت ہوا جب گل بہار نے ایک شاہی محفل میں گاتے ہومہاراجہ کو اپنی جانب متوجہ کیا۔ ان کی عمر محض اٹھارہ برس کے قریب تھی اور وہ پیشہ ور رقاصہ اور گائیکہ تھیں۔
$$$123$$$
مہاراجہ اس نو عمر مُغنیہ کی آواز اور خوبصورتی کے سحر میں اس قدر ڈوب گیا کہ جب اسے یہ معلوم چلا کہ یہ مُغنیہ و رقاصہ امرتسر سے ہے تو وہ خود اس سے ملنے گیا اور انہیں محبوبہ بنا کہ رکھنے کی خواہش ظاہر کی۔
$$$123$$$
اقبال قیصر صاحب (محقق و مصنف) کے مطابق
$$$123$$$
''گل بہار ایک مسلم گھرانے سے تعلق رکھتی تھیں اس لیے انھوں نے رنجیت سنگھ کو کہا کہ وہ محبوبہ بن کر نہیں رہ سکتی لیکن انہیں مہاراجہ کی بیوی بننا منظور ہے۔ مہاراجہ رنجیت سنگھ اس قدر جذباتی ہوئے کہ انھوں نے یہ پیشکش قبول کر لی اور پنجاب کے مہاراجہ نے گل بہار کے گھر والوں سے باقاعدہ طور پر ان کا ہاتھ مانگا۔
$$$123$$$
سکھ مذہب کے بڑوں نے اس بات پر بہت شور مچایا اور غم و غصے کا اظہار کیا کہ آخر کو مہاراجہ ایک سکھ تھا اور گل بہار مسلمان، لیکن اس نے کسی کی نہ سنی۔ نتیجتاً مہاراجا کو اکال تخت (امرتسر میں واقع سکھوں کی مقدس عبادت گاہ جسے سکھ مذہب میں زمین پر خالصہ کی اعلٰی ترین جائے حاکمیت تصور کیا جاتا ہے) بلا کر کوڑوں کی سزا سنائی گئی جو اس نے ہنسی خوشی قبول کی اور گل بہار کے لیئے کوڑے کھائے۔
$$$123$$$
یہ بھی کہا جاتا ہے کہ چونکہ وہ ایک بڑی سلطنت کا مہاراجہ تھا اور دوسری طرف اکال تخت کی سزا بھی پوری کرنا ضروری تھی، لہٰذا اس کے لیئے خاص ریشم کا کوڑا بنایا گیا اور سزا پوری کی گئی۔
$$$123$$$
شادی اور مہاراجہ کی موت ؛
$$$123$$$
مہاراجہ اور گل بہار کی شادی اکتوبر 1831 کو منعقد کی گئی۔ محقق اقبال قیصرکے مطابق اس شادی کا احوال مؤرخ سبحان رائے نے اپنی ایک کتاب ’خلاصہ تواریخ‘ میں تحریر کیا ہے۔
$$$123$$$
وہ لکھتے ہیں کہ ''مہاراجہ رنجیت سنگھ نے باقاعدہ طور پر مہندی لگوائی، طلائی زیورات زیب تن کیے، اپنا شاہی لباس پہنا اور ہاتھی پر سوار ہوئے۔''
$$$123$$$
امرتسر کے رام باغ میں ایک بنگلہ تھا جس میں شادی کی تقریب منعقد ہونا تھی۔ اس بنگلے کو خالی کروا کہ بند کر دیا گیا اور کئی روز تک اس کی تزئین و آرائش کی گئی۔
$$$123$$$
اور اس کے بعد جو پہلا شخص اس میں داخل ہوا وہ گل بہار تھیں۔
$$$123$$$
سوہن لال سوری لکھتے ہیں کہ شادی کی تقریب کے لیے رنجیت سنگھ نے اپنے بیٹے کھڑک سنگھ کو لاہور بھیجا تاکہ وہ وہاں سے بروکیڈ کے بغیر پول والے ٹینٹ لائیں۔
$$$123$$$
اس تقریب میں فرانسیسی و برطانوی جنرل، بڑے سردار اور دیگر ریاستوں کے راجے مہاراجے بھی شریک ہوئے۔ شادی کی خاص بات یہ تھی کہ یہ سکھ و مسلم رسم و رواج کا مرکب تھی ۔
$$$123$$$
مہاراجہ نے یہ اعلان کر رکھا تھا کہ گل بہار بیگم کے عقائد کا احترام کیا جائے گا۔
$$$123$$$
یہ رانی مہاراجہ کو اتنی عزیز تھی کہ وہ اور گل بہار بیگم اکثر ایک ہی ہاتھی پر سواری کیا کرتے تھے۔
$$$123$$$
فقیر وحید الدین کے مطابق مہاراجہ گل بہار بیگم سے گنجلک مسائل پر مشورہ لیتے تھے۔ سوہن لال جو درباری روزنامچہ لکھتے تھے، کہتے ہیں کہ 14 ستمبر 1832 کو امرتسر میں دربار منعقد کرتے ہوئے رنجیت سنگھ نے گل بہار بیگم کی سفارش پر ان چند افراد کو معاف کر دیا جن کو ایک روز پہلے کسی جرم میں سزا سنا چکے تھے۔
$$$123$$$
مہاراجہ نے لاہور کے رنگ محل چوک میں اپنی رانی کے لیئے ایک محل بھی تعمیر کروایا جو آج لڑکیوں کا ایک سکول ہے لیکن اب بھی حویلی گل بیگم کے نام سے جانا جاتا ہے۔
$$$123$$$
مہاراجہ کے دور میں گل بیگم کافی زمین جائیداد کی مالکن تھیں۔ شادی کے آٹھ سال بعد مہاراجہ کی موت ہوئی اور پنجاب انگریزوں کے قبضے میں چلا گیا جبکہ رنجیت سنگھ کی بیگم رانی جنداں (جانشین شہزادے دلیپ سنگھ کی ماں) کو ملک بدر کر دیا گیا۔
$$$123$$$
سکھ سلطنت کے خاتمے کے بعد برطانوی حکومت نے مہاراجہ کی بیوی ہونے کے ناطے گل بہار بیگم کو 1200 ماہوار کا وظیفہ جاری کیا جو اس دور میں کافی بڑی رقم تھی۔ اس کے علاوہ رنجیت سنگھ کی طرف سے ملی وراثتی جائیداد سے بھی کافی آمدنی وصول ہو جاتی تھی جس کی وہ خود نگرانی کرتی تھیں۔
$$$123$$$
گل بیگم کی اپنی تو کوئی اولاد نہ ہوئی لیکن انہوں نے ایک مسلمان لڑکے سردار خان کو اپنے بیٹے کے طور پہ گود لے رکھا تھا، جسے ان کی چھوڑی ہوئی تمام جائیداد ترکے میں ملی۔
$$$123$$$
مہاراجہ کے دیہانت کے سترہ سال بعد 1855 میں گل بہار بیگم نے میانی صاحب کے ایک کونے پر، مزنگ کے اس علاقے میں ایک باغ لگوایا، جس میں پانی کے تالاب، فوارے اور خوبصورت دالان بنائے گئے۔ اسی باغ کے جنوبی سرے پرانہوں نے اپنے لیئے یہ مقبرہ نما عمارت بنوائی جہاں انہوں نے اپنی بقیہ زندگی گزار دی۔
$$$123$$$
اس مقبرے میں فریسکو کا ایسا شاندار کام کیا گیا تھا کہ لوگ حیران رہ گئے۔ اس عمارت کی سجاوٹ کے لیئے کاریگروں نے مغل و سکھ آرٹ دونوں کے اشتراک سے ایک منفرد شاہکار تخلیق کیا تھا جو اب بھی مقبرے کے اندر کہیں کہیں دیکھا جا سکتا ہے ۔ اس باغ کے دس سال بعد 1865 میں لاہور کی ملکہ بھی کوچ کر گئی جس کا مدفن یہی مقبرہ ٹھرا۔
$$$123$$$
ان کا بیٹا سردار خان بھی اپنی وفات کے بعد یہیں دفن ہوا۔
$$$123$$$
باغ کی موجودہ حالت ناقابلِ بیاں ہے۔ گزرے جاڑوں میں جب میں وہاں پہنچا تو مرکزی دروازہ بند ملا۔ اہلِ محلہ نے بھی کوئی خاص تعاون نہ کیا تو مجبوراً قبرستان سے متصل احاطے کی پچھلی دیوار پھلانگنی پڑی۔ عصر کے وقت جب اس ویرانے میں قدم رکھے تو ڈھلتے سورج کے ساتھ ایک عجیب سی پراسراریت اور خاموشی محسوس کی۔
$$$123$$$
مرکزی دروازے کی بات کریں (جو اس وقت بند تھا) تو اسکی مرکزی محراب کے اندرونی حصے کا کام اب بھی دیکھا جا سکتا ہے۔ اوپر موجود کمرے کی بیرونی کھڑکیوں کو اینٹوں سے بند کر دیا گیا ہے۔
$$$123$$$
اندر داخل ہوتے ہی بائیں ہاتھ پر سیڑھیاں دروازے کے اوپری کمرے کی طرف جاتی ہیں۔ لکڑی کے شہتیروں کی چھت، ٹوٹا پھوتا فرش، دیواروں میں بنے طاقچے اور بڑی کھڑکیوں والے اس کمرے میں جگہ جگہ رنگ برنگے آرٹ کے نمونوں اور دیوار سے لپٹی سرسبز بیلیں ایک عجیب منظر پیش کر رہے تھے۔
$$$123$$$
اس کمرے کی حالت کافی خستہ ہے اور بیشتر کھڑکیوں کو بند کیا جا چکا ہے۔ مقبرے کی جانب کھلنے والی قد آدم کھڑکیاں اب بھی کھلی ہیں۔
$$$123$$$
مرکزی دروازے کے دائیں جانب گل بیگم کا مقبرہ ہے جو مقفل رہتا ہے اور اس کے باہر کچھ قبریں موجود ہیں، شاید اہل علاقہ نے اپنے پیاروں کو یہاں دفنانا شروع کر دیا ہو۔
$$$123$$$
مقبرے کا ایک دروازہ اور تین عدد محرابیں ہیں جہاں اینٹوں کی جالیاں بنائی گئی ہیں۔
$$$123$$$
بیچ والی محراب کے اوپر ایک تختی لگی ہے جس پر فارسی عبارت میں گل بیگم اور سردار خان کا نام اب بھی پڑھا جا سکتا ہے۔
$$$123$$$
محرابوں کے اوپر بنے گل بوٹے و نقش و نگار اب بھی دیکھے جا سکتے ہیں لیکن یہ اپنی آخری سانسیں لے رہے ہیں۔ مقبرے کے اندر ایک چبوترے پر سنگ مرمر سے بنی گل بیگم کی قبر موجود ہے۔ اندرونی محرابوں اور چھت پر فریسکو کا کام اب بھی کافی بہتر حالت میں ہے۔
$$$123$$$
مقبرے کے سامنے عین وسط میں ایک اور چھوٹا احاطہ ہے جس کی چار دیواری اور دروازے کی محرابی جگہ اب بھی قائم ہے۔ اس کے اندر جھاڑ کے بیچ میں ایک قبر موجود ہے، یہ سردار خان کی قبر ہے جس کا کوئی پرسان حال نہیں ہے۔
$$$123$$$
 جس جگہ یہ باغ موجود ہے اس کے ارد گرد سردار خان کا خاندان آج بھی آباد ہے۔ باغ گل بیگم بھی ان ہی کی ملکیت ہے اور اس علاقے کو محلہ گل بیگم کہا جاتا ہے۔
$$$123$$$
رمضان المبارک کی آمد سے دنیا کا ہر مسلمان خوشی سے جھوم اٹھتا ہے۔افطار سے چند وقفہ کے بعد مرد و خواتین،بچے،بزرگ سبھی مسجدوں کی طرف دوڑتے ہوئے آتے ہیں۔تاکہ زیادہ سے زیادہ نیکیوں کا اجتماع ہو۔لیکن!اب پھر سے وہی حال جو گزشتہ رمضان میں ہوا یہ سوچ کر حزن و ملال سا طاری ہو جاتا ہے لیکن پھر اندر سے ایک آواز آرہی ہے کہ مایوس نہ ہوں امیدوں کی حوصلہ شکنی نہ کریں،خود اعتمادی کا جذبہ پیدا کریں یہ جزوی لاک ڈاؤن ہمارے لئے نیا نہیں ہے اس سے قبل بھی ہم ان حالات سے دو چار ہو چکے ہیں صبر و تحمل سے کام لیں۔
$$$123$$$
اور غور کرے کہ اب آگے ہمیں کیا کچھ کرنا چاہئے؟۔اس رمضان المبارک میں منصوبہ بندی کریں اور اس عظیم قدر و منزلت والے ماہ میں اپنے اوقات کی حفاظت کریں اس لئے کہ یہ ماہ رمضان المبارک اپنے اندر خیر و برکت کو سموئے ہوئے ہے،جو کسی اور ماہ کو حاصل نہیں ہے اور ہو بھی کیوں نہ اس ماہ کے صیام کے متعلق اللہ فرماتا ”روزہ میرے لئے ہیں اور میں ہی اس کا بدلہ دوں گا“اللہ سرکش جن و شیاطین کو زنجیروں میں جکڑ دیتا ہے تاکہ اس کے بندے خشوع و خضوع سے عبادتیں کریں۔
$$$123$$$
اس ماہ میں جنت کے دروازہ کھول دیئے جاتے ہیں اور جہنم کے دروازہ بند کر دیئے جاتے ہیں اور حکم الٰہی سے مناد کرنے والا ندا دیتا ہے کہ ”اے خیر کے متلاشی آگے بڑھ اور اے شر کے متلاشی رُک جا“ اس ماہ کی مبارک رات میں اللہ نے قرآن مجید کا نزول فرما کر اس رات کو ’لیلة القدر‘سے موسوم کیا جس رات کی عبادت ہزار مہینوں سے بہتر ہے۔جو عبادتوں ریاضتوں کا مہینہ ہے،صبر و ضبط،صدقہ و خیرات،غم گساری،صلہ رحمی،ہمدردی،اخوت و بھائی چارگی،دعا و مناجات، کثرت سے توبہ و استغفار،ذکر و اذکار کا مہینہ ہے۔
$$$123$$$
رمضان المبارک کے مقدس ماہ میں روزانہ اپنے محاسبہ کا معمول بنا لیں کہ آج کتنی عبادتیں ہوئی،کتنا پارہ قرآن معانی و مفاہیم کے ساتھ پڑھا کتنی سورہ و دعائیں حفظ کی۔وغیرہ وغیرہ اور پھر کمی بیشی کی صورت میں دوسرے دن مزید عبادتیں کریں۔لاک ڈاؤن ہے مالی اعتبار سے لوگ خستہ حال ہیں، بہت ہی بہترین موقع میسر ہے کہ ہم اپنے رب کو راضی کر لیں مستحقین تک صدقہ و خیرات پہنچائیں۔
$$$123$$$
معاشی طور پر کمزور ہوں تو دوسرے طریقوں سے صدقہ کریں اور رفاہی کام کرکے عوام الناس کا بھلا کریں۔
$$$123$$$
ان شاء اللہ اس طرح ہم رمضان المبارک کی کئی ایک خیر و برکت سمیٹ لیں گے مثلاً بھائی چارگی،ہمدردی،صلہ رحمی، صبر و ضبط، افطار کرانے کا ثواب وغیرہ اجر کے مستحق بن جائیں گے۔اسی طرح ہم خواتین افطار تیار کرنے میں جلدی کریں اور تمام لوگ مل کر افطار کے وقت اپنے رب سے عاجزی و انکساری کا مظاہرہ کرے خوب دعائیں کریں۔
$$$123$$$
اپنے لئے،والدین،رشتہ دار،دوست و احباب تمام امت مسلمہ کے لئے جو باحیات ہے اور جو اس دنیا سے کوچ کر گئے سب کے لئے رو رو کر گڑگڑا کر دعائیں کریں۔نیز سحری میں جلد بیدار ہو جائیں تاکہ کچھ دیر رب سے توبہ استغفار کر لیں اپنے رب کو راضی کر لیں۔اس لئے کہ افطار اور سحر کے وقت کی دعا اللہ قبول کرتا ہے اور اپنے آپ کو تمام حرام کمائی اور تمام بری خصلتوں سے محفوظ رکھیں بالخصوص موبائل،انٹرنیٹ سے۔
$$$123$$$
اگر آپ کو اپنے نفس پر کنٹرول ہے تو ہی انٹرنیٹ کا استعمال کرے ورنہ بچیں۔
$$$123$$$
اس لئے کہ ہم اچھی چیزیں دیکھنے جاتے ہیں شیطان کے بہکاوے میں آکر کچھ بری چیزیں بھی دیکھ لیتے ہیں اس لئے کوشش کرے موبائل استعمال کا ٹائم ٹیبل بنا لے تاکہ وقت کا ضیاع نہ ہو۔کوشش کریں رمضان المبارک کے ہر ہر لمحہ سے مستفید ہوں اور دعا کرے کہ خیر و عافیت سے رمضان المبارک کا مکمل مہینہ مل جائے اس لئے کہ ممکن ہیں آئندہ رمضان ہمیں نصیب نہ ہوں۔
$$$123$$$
اس لئے ہمیں چاہیے کہ اوپر ذکر کئے گئے تمام کاموں کے ساتھ اچھے سے مستعد ہو کر زیادہ سے زیادہ رب کو راضی و خوش کرکے جنت الفردوس کے مستحق بن جائے۔آمین یا رب العالمین۔رمضان اور کورونا وائرس کے باعث کیے گئے لاک ڈاؤن میں مہنگائی نے عوام کی کمر توڑ کر رکھ دی ہے،ملک بھر میں کھانے پینے کی اشیاء کی قیمتیں آسمان پر پہنچ گئی ہیں۔لاہور اور کراچی میں سبزیوں اور پھلوں کی قیمتوں نے عوام کے ہوش اڑا دیے ہیں اور لاک ڈاؤن کے باعث معاشی مشکلات کے شکار شہری مہنگی اشیاء خریدنے پر مجبور ہیں۔
$$$123$$$
رمضان کے رحمتوں اور برکتوں والے مہینے میں روزے داروں کے لئے سکنجبین اور فروٹ چاٹ خواب بن کر رہ گئے ہیں۔اس کے علاوہ اشیائے خوردونوش من پسند قیمتوں پر فروخت کی جا رہی ہیں۔جس کے سبب ریلیف کے متلاشی شہری بازاروں میں مہنگائی سے پریشان نظر آتے ہیں۔ماہ رمضان میں مردوں سے زیادہ خواتین کے شیڈول متاثر ہوتےہیں۔ خواتین کو ماہ رمضان میں گھروں کے لوگوں کی فرمائش کو پوری کرنے کے ساتھ اپنی عبادت کو بھی ملحوظ رکھنا ہوتا ہے۔
$$$123$$$
یہ لاک ڈاؤن ہمارے لئے مقام عبرت ہے۔گھر میں رہ کر ہم عبادت کرے اور اللہ سے دعا کرے کہ اس وبائی بیماری کا خاتمہ فرمائے۔تاکہ عالم انسانیت کو اس سے نجات مل سکے۔اس پر آشوب دور میں اپنی خواہشات کو کم کریں اور اپنی پوری توجہ صرف اور صرف اللہ کی جانب مبذول کر دیں۔روزہ ہمیں اپنے ساتھ دوسروں کی ضرورت کا خیال رکھنے کا بھی حکم دیتا ہے۔
$$$123$$$
پنجاب آرٹس کونسل فیصل آباد، کرسچین سٹڈی سینٹر راولپنڈی اور لائل پور ڈویلپمنٹ آرگنائزیشن کے زیرِ اہتمام مادری زبانوں کے عالمی دن کے موقع پر نصرت فتح علی آڈیٹوریم فیصل آباد میں ثقافت کے فروغ، تحفظ ورثہ اور سماجی ہم آہنگی کے تناظر میں محفلِ مشاعرہ اور سمپوزیم کا انعقاد کیا گیا جس کے مہمانِ خصوصی سینئر بینکر اور سماجی و ادبی شخصیت جناب دلبر حسین چوہدری تھے جب کہ زاہد اقبال ڈائریکٹر آرٹس کونسل، ڈاکر جعفر مبارک، شیخ محمد اکرم، محترمہ رخشندہ حسن اور جناب غلام مصطفیٰ کمال ا نے مہمانانِ اعزاز کے طور پر شرکت کی۔
$$$123$$$
شعراء کرام میں بابا نجمی (لاہور)، طاہرہ سراء (شیخوپورہ)، ناصر مجید، اے ایک عاطف، سمیع اللہ عرفی، نعیم ثاقب، عارف حسن بخاری، گلفام نقوی، الیشخ ایاز، آصف سردار ارائیں، نائیلہ ادریس، ندا مقبول، نرگس رحمت، عرفان گل اور رابعہ مقبول شامل تھے، نقابت کے فرائض نوجوان شاعر مجیب الرحمان ساحل نے ادا کئے۔
$$$123$$$
شعراء کرام نے اپنی شاعری سے کے ذریعے اپنے شاندار قومی ورثے کو اجاگرکیا تمام شعراء نے اپنی خوبصورت پنجابی شاعری اور بولیوں سے حاضرین کو خوب محظوظ کیا، حاضرین نے شعرا کرام کو دل کھول کر داد دی۔
$$$123$$$
شاعری ایک لطیف جذبہ ہے جو ایک دسرے کو قریب کونے کا باعث بنتی ہے، محبت، امن و آشتی پیدا کرنے کا ذریعہ بنتی ہے۔ جب کہ مقررین نے اظہارِ خیال کرتے ہوئے کہا کہ کمپوزٹ ہیریٹیج ایک بہت اہم موضوع اور یہ کہ انسانی جذبات و احساسات ایک دائمی حقیقت ہے ان کا حسن کبھی ماند نہیں پڑتا اسی طرح تصورات کی کہکشاں اتنی ہی پرکشش ہے جو انسان کی زندگی کو فطری حسن کے سحر سے آراستہ رکھتی ہے۔
$$$123$$$
عہدِ حاضر اور خاص طور پر تیسری دنیا کے انسان کی یہ آرزو ہے کہ وہ ایک ایسی دنیا کو جنم لیتے ہوئے دیکھے جو چند قوموں کی مادی، تجارتی اورا یٹمی اجارہ داری سے آزاد ہو جس میں رنگا رنگ ثقافتیں امن و آشتی سے رہتی ہوں اور پر امن بقائے باہمی کے جذبوں سے سرشار ہو۔ کلچر کی تعریف میں کہا گیا ہے کہ یہ زندگی کی روحانی فکری، مذہبی اور اخلاقی قدروں کی مجسم تصویر کا نام ہے۔
$$$123$$$
سچائی، حسن، لطافت اور محبت اسی کلچر کی کرنیں ہیں۔ ثقافت نام ہے ایک طرزِ فکر، تخلیقی روایت اور طرزِ معاشرت کا جس میں زندگی کا سب سے قیمتی سرمایہ راست بازی، نگاہ کی بلندی اور کردار کی پاکیزگی قرار پاتی ہے۔ کلچر کا تعلق اپنی سر زمین، مقامی رہن سہن، رسم و رواج اور زبان و ادب سے بھی ہوتا ہے، مثلاً آج پاکستان اورا نڈونیشیا ایک مذہب اور اس کی بلند قدروں پر یقین رکھتے ہوئے بھی مختلف کلچر رکھتے ہیں جس کے سانچے مقامی زبانوں شعر و ادب اور رہن سہن کے طور طریقوں نے تیار کئے ہیں، یہ کہنا بے جا نہ ہو گا کہ پاکستانی کلچر کے خدو خال کو سنوارنے میں جہاں وارث شاہ، شاہ عبدالطیف بھٹائی، خواجہ غلام فرید، رحمان بابا، عالمہ اقبال اور فیض احمد فیض کا ہاتھ ہے وہاں اس کلچر کے رگ و پے میں معین الدین چشتی میر اور مرزا غالب کے افکار بھی دوڑے پھر رہے ہیں۔
$$$123$$$
اگر چہ ان کا تعلق پاکستان کی سر زمین سے نہیں ہے۔ ایسے ہی ہم اپنے کلچر پر تاج محل کے حسن اور لال قلعہ کے شکوہ کے اثرات سے بھی انکار نہیں کر سکتے۔ اسی طرح ہمارے شعر و ادب اور ذوقِ جمالیات کو سنوارنے میں حافظ سعدی اور رومی نے جو کردار ادا کیا اس کا کون انکار کر سکتا ہے، الغرض ہمارے کلچر کی جڑیں اپنی آفاقیت کے باوجود اس دھرتی میں پیوست ہیں جس پر ہم رہتے ہیں اس سرزمین پر علم و ثقافت، فکر و نظر اور حکمت و دانش کے جو کارواں گزرے ہیں ہم ان کے وارث ہیں اور اس سرزمین پر بسنے والے انسان کے حصہ میں تاریخ کی صبح سے لے کر آج تک جو کامیابیاں، ناکامیاں، دکھ درد اور مسرتیں آئی ہیں یہ سب کچھ ہماری میراث ہیں۔
$$$123$$$
اپنی میراث کا گہرا شعور ہمیں ایک صحت مند اور باوقار زندگی بسر کرنے کا حوصلہ اور ولولہ عطا کرتا ہے۔ برِ صغیر کے ماضی کے حکمرانوں نے جو عظیم ورثہ ہندوستان میں تعمیری، معاشرتی، مذہبی اور ثقافتی میدان میں قوم کو عطا کیا۔
$$$123$$$
مقررین کا مزید کہنا تھا کہ قوم سے متعلق فیصلوں کا اختیار گو حکمرانوں، سیاست دانوں اور دیگر اربابِ اختیار کو ہوتا ہے لیکن ان فیصلوں کے اہم عناصر اور بنیادیں اہلِ فکر فراہم کرتے ہیں۔
$$$123$$$
اہل فکر کسی بھی قسم کی قید و بند سے آزاد ہوتے ہیں، ان کی وفاداری کسی کے ساتھ نہیں ہوتی ان کی وفاداری صرف حقیقت سے ہوتی ہے۔ انہیں جہاں کہیں بھی حقیقت نظر آتی ہے وہ اس کی نشاندہی کر دیتے ہیں ۔ اہلِ فکر معاشرے میں ا قلیت میں ہوتے ہیں یہ وہ اقلیت ہوتی ہے جو قوم کو افکارِ تازہ فراہم کرتی ہے، فکری جمود پیدا نہیں ہونے دیتی ۔ اب اگر کسی قوم کے دانشور یا اہلِ فکر خاموش ہو جائیں یا ان کو خاموش کر دیا جائے تو وہ قوم فکری گھٹن کا شکار ہو کر رہ جائے گی۔
$$$123$$$
اس کی فکر مسخ ہو جائے گی اور پھر ایسی قوم پستیوں میں لڑھک جائے گی۔ 
$$$123$$$
پاکستان کی بنیادیں نظریاتی ہیں قومی اور بین الاقوامی سطح پر پاکستان بعض واضح اصولوں اور نظریات کا علمبردار ہے یہ اصول تمام پاکستانیوں میں ایک جذبے کے ساتھ مقبول ہیں۔ مشترک زاویہ کی پیداوار میں اقبال کی نثر اور نظم میں ا ن اصولوں اور نظریات کی بہترین تشریح ہے۔
$$$123$$$
پاکستان کا مقصد یہ ہے کہ ایک روشن خیال ریاست کا قیام جہاں تمام مذاہب اور مختلف طبقہٴ فکر سے تعلق رکھنے والے لوگ مل جل کر ملکی ترقی کے لئے یکساں جد و جہد کریں گے اور اس عظیم ملک کی ثقافت کو مزید پروان چڑھائیں گے۔ مکمل مساوات اور معاشرتی، معاشی اور ذہنی ترقی سے ہی انسانیت کے مقصد کو پورا کیا جا سکتا ہے۔ایک دوسرے کا ساتھ دینے اور باہمی اخوت و محبت کے ساتھ مل جل کر رہنے میں عافیت ہے اور یہی اخلاقی بلندی ہے۔
$$$123$$$
اگر کہیں ہم مذاہب، فرقوں اور مختلف خیالات کی بنیاد پر افراط و تفریط کا شکار ہوں تو یہ نہ صرف قومی یکجہتی کے لئے نقصان دہ ہے بلکہ ملک کے عروج و ارتقاء کی سربلندی کے لئے خطرہ بھی۔ معاشرتی ہم آہنگی ایک مستحکم، پائیدار اور روادار پاکستان کی آئینہ دار ہے۔ اس حوالے سے آپس میں محبت اور قومی یکجہتی کے فروغ میں ہماری ثقافت اور شاندار ورثہ اہم کردار ادا کر سکتا ہے۔
$$$123$$$
مادری زبان پنجابی کے حوالے سے مقررین کہنا تھا کہ پنجابی زبان بہت میٹھی زبان ہے۔ پنجاب نے اپنے تشخص کو پاکستان سے وابستہ کر لیا ہے۔ پنجابیوں نے پاکستانی قومیت کے تصور میں اپنی پنجابیت کی حقیقت کو اس حد تک جذب کر دیا کہ پنجابی کہلانا اور اس نسبت سے پہچانے جانا ان کے لئے کوئی فخر کی بات نہ رہی بلکہ اپنے روز مرہ معاملات میں پنجابی زبان کو اردو میں میں سمو دیا ہے یہ قومی یکجہتی اور حب الوطنی کی عظیم مثال ہے۔
$$$123$$$
میانمار میں گزشتہ ماہ فوجی بغاوت کے نتیجے میں اقتدار سے ہٹائی جانے والی رہنما آنگ سان سوچی پر ملک کی فوج نے غیر قانونی طور پر چھ لاکھ ڈالرز اور 11 کلو سونا وصول کرنے کا الزام عائد کیا ہے۔فروری میں آنگ سان سوچی کے اقتدار سے ہٹائے جانے کے بعد سے یہ ان کے خلاف فوج کی جانب سے لگایا گیا سب سے سنگین الزام ہے۔
$$$123$$$
تاہم فوج نے اپنے ان الزامات کے ساتھ کسی قسم کے شواہد پیش نہیں کیے ہیں۔دریں اثنا اقوام متحدہ کے انسانی حقوق کے تفتیشی افسر نے میانمار کی فوج پر انسانیت کے خلاف جرائم کرنے کا الزام عائد کیا ہے۔ میانمار میں انسانی حقوق کی خلاف ورزیوں پر نظر رکھنے والے اقوام متحدہ کے خصوصی تفتیشی افسر تھامس اینڈ ریوز نے جینیوا میں انسانی حقوق کونسل کو بتایا کہ میانمار پر اس وقت ایک غیر قانونی اور تشدد پسند حاکمین کا قبضہ ہے جو یقینا وسیع پیمانے پر اور منظم انداز میں قاتلانہ،اذیت آمیز اور ظالمانہ رویہ اپنائے ہوئے ہے۔
$$$123$$$
تھامس اینڈ ریوز کے ان دعوؤں کی انسانی حقوق پر کام کرنے والے گروپ ایمنیسٹی انٹرنیشنل نے بھی تائید کی ہے۔ایمنیسٹی انٹرنیشنل کی جوئین میرینر نے کہا ہے کہ یہ کسی سکیورٹی اہلکار کی طرف سے وقتی طور پر جذبات کا شکار ہو کر کیے گئے کام نہیں ہیں۔ان کمانڈروں کا کوئی پچھتاوا نہیں ہوتا جو فوج کو کھلے عام قتل و غارت کے طریقے استعمال کرنے کی چھوٹ دے کر انسانیت کے خلاف جرائم میں ملوث ہیں۔
$$$123$$$
بریگیڈیئر جنرل زامن تون نے صدر ون نیتت اور کابینہ کے دیگر وزرا ء کے خلاف بھی کرپشن کے الزامات عائد کیے ہے۔اسی دوران آج ملک میں سکیورٹی اہلکاروں کے ہاتھوں کم از کم مزید سات افراد کے ہلاک ہونے کے بعد ہلاکتوں کی کل تعداد ساٹھ تک پہنچ گئی ہے۔چند مظاہرین کو سر پر گولی مار کر ہلاک کیا گیا۔ان میں سے چھ ہلاکتیں میانگ شہر میں ہوئیں۔اس کے علاوہ داگوں ضلع میں ایک 25 سالہ شخص کو سر پر گولی لگنے سے موت واقع ہوئی۔
$$$123$$$
اس شخص کی والدہ نے خبر رساں ادارے اے ایف پی سے کہا جب تک حالات بہتر نہیں ہو جاتے کوئی سکون میں نہیں رہ سکے گا۔انھوں نے میرے بیٹے پر کتنا ظلم کیا۔وہاں موجود طبی عملے کے ایک رکن نے خبر رساں ادارے روئٹرز کو بتایا کہ ہم پر امن احتجاج کر رہے تھے۔مجھے یقین نہیں آرہا کہ انھوں نے یہ انتہائی اقدام اٹھایا ہے۔گزشتہ برس آنگ سان سوچی کی پارٹی نیشنل لیگ فار ڈیموکریسی نے انتخابات میں اکثریت حاصل کی تھی،تاہم فوج کا الزام ہے کہ انتخابات میں دھاندلی ہوئی تھی۔
$$$123$$$
حالانکہ آزادانہ طور پر کام کرنے والے بین الاقوامی نگراں اداروں نے فوج کے ان الزامات پر سوالات اٹھائے ہیں اور کہا ہے کہ انتخابات میں کوئی غیر مناسب عمل دیکھنے میں نہیں آیا۔گزشتہ پانچ ہفتوں سے فوج نے سوچی کو کہاں رکھا ہے یہ کسی کو معلوم نہیں۔متعدد دیگر الزامات کے ساتھ ان پر خوف و ہراس کو فروغ دینے،ریڈیو آلات کے غیر قانونی استعمال اور کووڈ 19 کے دوران پابندیوں کی خلاف ورزی کے الزامات لگائے گئے ہیں۔
$$$123$$$
فوج کے ہاتھوں آنگ سان سوچی کو اقتدار سے ہٹائے جانے اور ملک کا نظام اپنے ہاتھ میں لینے کے بعد سے میانمار میں سڑکوں پر احتجاج جاری ہیں۔مظاہرین سوچی کی تصویر کے ساتھ احتجاج کر رہے ہیں۔میانمار میں حکومت کے خلاف فوج کی کارروائی کی مخالفت میں مظاہرہ کرنے والوں کی ہلاکت کی اقوام متحدہ،امریکہ اور متعدد دیگر ممالک کے رہنماؤں نے مذمت کی ہے اور اہلکاروں سے تشدد روکنے کا مطالبہ کیا ہے۔
$$$123$$$
فوج نے اس کارروائی پر ہونے والی مذمت کو مسترد کرتے ہوئے آنگ سان سوچی کو ملک میں جاری تشدد کا ذمہ دار قرار دیا ہے۔ فوج کی جانب سے میانمار کی سیاسی رہنما آنگ سان سوچی کی حکومت کا تختہ الٹنے کے بعد ان پر لاکھوں ڈالر اور سونا غیر قانونی طور پر وصول کرنے کا الزام عائد کیا ہے۔غیر ملکی خبر رساں ادارے کی رپورٹ کے مطابق میانمار کی کونسلر (وزیراعظم) آنگ سان سوچی نئی پریشانی میں مبتلا ہو گئیں،بغاوت کرنے والی فوجی قیادت نے سیاسی رہنما پر سنگین الزامات کی بوچھاڑ کر دی۔
$$$123$$$
آنگ سان سوچی کو حکومت سے بے دخل کرنے کے بعد فوج ان پر 6 لاکھ ڈالر اور 11 کلو سونا غیر قانونی طور پر لینے کا الزام لگایا ہے تاہم الزامات کے ثبوت نہیں پیش کیے۔فوجی بغاوت کے خلاف ملک بھر میں عوامی احتجاجی تحریک جاری ہے اور اس احتجاجی تحریک کے خلاف فوج کی جانب سے کریک ڈاؤن میں بھی تیزی آتی جا رہی ہے۔
$$$123$$$
میڈیا ذرائع کا کہنا ہے کہ پرامن مظاہرین پر فوج کی فائرنگ کے نتیجے میں مزید 7 شہری ہلاک ہو گئے جس کے بعد احتجاج کے دوران مرنے والوں کی تعداد 60 ہو گئی۔
$$$123$$$
یکم فروری کو میانمار میں فوج نے بغاوت کرتے ہوئے حکومت کا تختہ الٹ کر مملکت کی کونسلر (وزیراعظم) آنگ سان سوچی کو گرفتار کر لیا تھا اور 28 فروری کو پہلی مرتبہ ویڈیو لنک کے ذریعے سوچی کو عدالت میں پیش کیا گیا۔میانمار کے پولیس افسران نے بی بی سی کو بتایا ہے کہ وہ فوج کے احکامات پر عمل کرنے سے انکار کرنے کے بعد سرحد پار انڈیا فرار ہو گئے تھے۔
$$$123$$$
میانمار کی فوج نے گزشتہ ماہ بغاوت کے بعد اقتدار پر قبضہ کر لیا تھا اور مقتدر جماعت کی رہنما آنگ سان سوچی کو حراست میں لے لیا تھا۔اس طرح کے کچھ انٹرویوز میں وہاں سے فرار ہونے والے درجن بھر سے زائد اہلکاروں نے میڈیا کو بتایا کہ وہ اس خوف سے فرار ہو گئے کہ فوج کے حکم پر وہ شہریوں کو مارنے یا نقصان پہنچانے پر مجبور ہو جائیں گے۔مجھے مظاہرین پر گولی چلانے کے احکامات دیے گئے تھے۔
$$$123$$$
میں نے ان سے کہا کہ میں ایسا نہیں کر سکتا۔اقوام متحدہ، امریکہ اور دیگر ممالک نے میانمار میں بغاوت مخالف مظاہرین کے خلاف کریک ڈاؤن میں عام شہریوں کے قتل کی مذمت کی ہے اور حکام سے مطالبہ کیا ہے کہ وہ اس پر قابو پائیں۔فوج نے اپنے اقدامات پر تنقید کو مسترد کرتے ہوئے کہا ہے کہ وہ اقتدار میں آنے کے بعد عالمی پابندیوں کا مقابلہ کرنے کے لئے تیار ہے۔
$$$123$$$
مقامی حکام کے مطابق فوجی بغاوت کے بعد سے 100 سے زیادہ افراد میانمار سے میز ورم فرار ہو گئے ہیں۔جس رات فوج نے حکومت کا تختہ پلٹا اس رات انٹرنیٹ بند کر دیا گیا تھا۔
$$$123$$$
پولیس اہلکار نے ان میڈیا کو بتایا کہ فوجی افسر نے ہمیں پانچ سے زیادہ گروہوں میں آنے والے لوگوں کو گولی مارنے کا حکم دیا۔میں جانتا ہوں کہ لوگوں کو مارا پیٹا گیا۔جب میں نے بے قصور لوگوں کے ساتھ مار پیٹ دیکھی،انھیں لہو لہان دیکھا تو میرے ضمیر نے مجھے اس کارروائی میں شریک ہونے کی اجازت نہیں دی۔
$$$123$$$
ہنٹ کا کہنا ہے کہ اپنے تھانے کے وہ واحد اہلکار ہیں جو فرار ہوئے اور موٹر سائیکل پر سفر کرتے ہوئے یہاں تک پہنچے۔ان کا کہنا ہے کہ وہ انڈیاآتے وقت جب سرحد کے قریب مختلف گاؤں سے گزر رہے تھے تو انھیں بہت ڈر لگ رہا تھا۔میانمار میں حکام نے انڈیا سے دوستانہ تعلقات کو برقرار رکھنے‘کے لئے فرار ہونے والے ان پولیس اہلکاروں کی واپسی کا مطالبہ کیا ہے۔
$$$123$$$
میز ورم کے وزیر اعلیٰ زورم تھنگا نے کہا کہ جو لوگ انڈیا آئے ہیں ان کو عارضی طور پر پناہ دی جانی چاہیے،آگے کیا کرنا ہے اس کا فیصلہ مرکزی حکومت کرے گی۔
$$$123$$$
میانمار میں حال ہی میں حکومت کا تختہ الٹنے والی فوج کے حصے میں ملک کے بجٹ کا ایک بڑا حصہ آتا ہے۔مگر ملک کی مسلح افواج کو ایک وسیع اور خفیہ کاروباری سلطنت کے ذریعے بے تحاشہ دولت بھی حاصل ہوتی ہے۔
$$$123$$$
یانگون کے انتہائی مقبول ان ڈور سکائی ڈائیونگ سینٹر میں آپ فضا میں گئے بغیر طیارے سے چھلانگ لگانے کا لطف اٹھا سکتے ہیں۔مگر یہاں اس مصنوعی سکائی ڈائیونگ سے لطف اندوز ہوتے چند ہی لوگوں کو پتا ہو گا کہ یہ ملک کی فوج کی بزنس سلطنت کا حصہ ہے،ایک ایسی سلطنت جس کے حصے آپ کو عام زندگی کے ہر کونے میں نظر آئیں گے۔ناقدین کا کہنا ہے کہ یہی بزنس نیٹ ورک ہے جو کہ فوجی بغاوت کو ممکن بناتا ہے اور فوج کے احتساب کو کامیاب نہیں ہونے دیتا۔
$$$123$$$
عام کاروباری افراد ملک کے کاروباری ماحول کو’مافیا کے زیر اثر سسلی‘سے تشبیہ دیتے ہیں جبکہ کارکنان کا کہنا ہے کہ ’جمہوری اصلاحات تب ہی ممکن ہوں گی جب فوج بیرکس میں لوٹے گی۔ملک کی افواج نے کاروباری دنیا میں 1962ء کی سوشلسٹ بغاوت کے بعد قدم رکھا تھا۔ کئی برسوں تک فوجی بیٹا لیئز پر لازم تھا کہ وہ خود کفیل ہوں اور ان کی حوصلہ افزائی کی گئی کہ وہ مقامی کاروباروں میں حصہ ڈالیں اور اپنے آپریشنز کی مالی فنڈنگ خود کریں۔
$$$123$$$
اگرچہ اب یہ رجحان ختم ہو چکا ہے تاہم 1990ء کی دہائی میں فوج نے ایک ایسی وقت پر دو کمپنیاں بنائیں جب حکومت ریاستی صنعتوں کی نجکاری کر رہی تھی۔یہ دونوں کمپنیاں میانمار اکانومک کار و پریشن اور میانمار اکانومک ہولڈنگز لمیٹڈ اب فوج کے لئے دولت کا ایک اہم ذریعہ بن گئی ہیں اور ان کے بینکاری اور کان کنی سے لے کر تمباکو اور سیاحت سب میں حصہ ہے۔
$$$123$$$
میانمار اکانومک ہولڈنگز لمیٹڈ فوج کا پینشن فنڈ بھی چلاتی ہے۔متعدد فوجی لیڈر ان اور ان کے خاندان والوں کے اپنے کاروباری مفادات ہیں اور ماضی میں ان پر پابندیاں بھی لگائی جا چکی ہیں۔فوجی بغاوت کی قیادت کرنے والے جنرل من آنگ ہلینگ کے بیٹے آنگ پائے سونے متعدد کمپنیوں کے مالک ہیں جن میں ایک ساحلی ہوٹل کے علاوہ قومی ٹیلی کام کمپنی’مائی ٹیل‘میں نصف سے زیادہ شیئرز بھی شامل ہیں۔
$$$123$$$
تاہم ان تمام کاروباری مفادات کا مکمل اندازہ لگانا مشکل ہے۔ماہرین کا کہنا ہے کہ فوج کا کاروباری اثر و رسوخ کافی زیادہ ہے حالانکہ ملک میں جمہوری اصلاحات کی جا چکی ہیں،اور ہو سکتا ہے کہ حالیہ بغاوت ان مفادات کے تحفظ کے لئے کی گئی ہو۔میانمار میں روہنگیا برادری کے خلاف مظالم کے بعد اقوام متحدہ کی روہنگیا برادری کے حوالے سے 2019ء کی ایک رپورٹ میں کہا گیا تھا کہ یہ کاروباری وسائل فوج کو بغیر کسی پکڑ کے انسانی حقوق کی خلاف ورزیاں کرنے کے قابل بناتے ہیں۔
$$$123$$$
اقوام متحدہ کا کہنا ہے کہ اپنے خود کے کاروباری وسائل اور مفادات کے ذریعے فوج خود کو نگرانی اور احتساب سے دور رکھنے میں کامیاب رہی ہے۔میانمار اکانومک ہولڈنگز لمیٹڈ کے داخلی ڈھانچے اور مالی معاملات کے بارے میں دو رپورٹیں بھی منظر عام پر آچکی ہیں،ایک تو جنوری 2020 ء میں کمپنی نے خود شائع کی اور دوسری ایمنسٹی انٹرنیشنل اور ’جسٹس فاربرما‘نامی گروہ نے لیک کی تھی۔
$$$123$$$
یہ کمپنیاں فوج کے اعلیٰ حکام جن میں سے کچھ موجودہ بغاوت میں بھی ملوث ہیں،چلاتے ہیں۔اس کمپنی کے تقریباً ایک تہائی شیئر فوجی نٹس کے پاس ہیں اور باقی موجودہ اور سابق فوجی حکام کے پاس ہیں۔ رپورٹ میں کہا گیا ہے کہ 1990ء اور 2011ء کے درمیان میانمار اکانومک ہولڈنگز لمیٹڈ نے اپنے شیئر ہولڈرز کو 108 ارب کا یاٹ جو کہ تقریباً 16.6 ارب ڈالر بنتے ہیں،ادا کیے۔
$$$123$$$
رپورٹ میں یہ بھی کہا گیا ہے کہ فوج اپنے لوگوں کو نوازنے یا سزا دینے کے لئے میانمار اکانومک ہولڈنگز لمیٹڈ کے شیئرز استعمال کرتی ہے۔مثلاً 35 افراد کے منافعے اس لئے ہمیشہ کے لئے روک دیے گئے کیونکہ انھوں نے کوئی فوجی جرم کیا تھا۔میانمار اکانومک ہولڈنگز لمیٹڈ نے اب تک اس رپورٹ کے بارے میں کوئی بیان نہیں دیا ہے۔حالیہ فوجی بغاوت کے بعد لوگوں کا کہنا ہے کہ فوج اور اس کے عالمی مالیاتی نظام تک رسائی پر پابندی لگائی جائے۔
$$$123$$$
بہت سے لوگ یہ بھی چاہتے ہیں کہ ان فوجی کمپنیوں کو ختم کر دیا جائے۔بی بی سی کو دیے گئے ایک بیان میں جسٹس فار میانمار نامی تنظیم نے الزام لگایا کہ فوج غیر قانونی مفادات کے تصادم میں ملوث ہے۔
$$$123$$$
ان کا کہنا تھا کہ فوج اور اس کے کاروباروں نے جو دولت لوٹی ہے وہ میانمار کے لوگوں کی ہے اور اسے لوٹایا جانا چاہیے۔امریکہ نے میانمار کے اعلیٰ فوجی حکام اور چند حکومتی افراد سمیت کان کنی کی تین کمپنیوں کے خلاف نئی پابندیاں لگا دی ہیں۔
$$$123$$$
کینیڈا،نیوزی لینڈ اور برطانیہ نے بھی اپنی جانب سے اقدامات کیے ہیں تاہم کسی بھی ملک نے ان دو کمپنیوں کو براہ راست نشانہ نہیں بنایا ہے۔مظاہرین کا کہنا ہے کہ تاریخی طور پرنے کمزور پابندیوں کی وجہ سے فوج بغاوتیں کر سکی ہے اور انسانی حقوق کی خلاف ورزیاں بھی کرتی رہی ہے۔ایکسز ایشیا نامی رسک مینجمنٹ کمپنی کے مینجنگ ڈائریکٹر جارج مکلوئڈ کا کہنا ہے کہ‘اس وقت دیگر ممالک یہ دیکھ رہے ہیں کہ اونٹ کس کروٹ بیٹھے گا۔
$$$123$$$
ادھر مقامی کاروباروں میں ان کمپنیوں کی بے پناہ طاقت کے حوالے سے ناراضی پائی جاتی ہے۔مشروبات بنانے والی جاپانی کمپنی کرن نے میانمار اکانومک ہولڈ لمیٹڈ کے ساتھ دو معاہدے ختم کیے ہیں جن کی مدد سے وہ میانمار کی بیئر کی مارکیٹ پر حاوی تھے۔سنگاپور کے کاروباری شخصیت لم کالنگ نے میانمار کی تمباکو کی ایک کمپنی میں سرمایہ کاری روک دی ہے۔ادھر مقامی مظاہرین فوجی حکومت کے زیر کنٹرول کمپنیوں کی اشیاء کا بائیکاٹ کر رہے ہیں جن میں جیولری کی دکانوں سے لے کر سگریٹ کے برانڈ تک شامل ہیں۔
$$$123$$$
عالمی یوم خواتین کے موقع پر جاری کی گئی سالانہ رپورٹ کے مطابق ملک بھر میں گزشتہ ایک سال کے دوران خواتین پر تشدد اور ان کے ریپ کے تقریباً ڈھائی ہزار کیسز رپورٹ ہوئے ہیں۔سالانہ رپورٹ کے مطابق پاکستان کے چاروں صوبوں،گلگت بلتستان اور آزاد کشمیر کے صرف 25 منتخب اضلاع میں جنوری سے دسمبر 2020ء تک 2 ہزار 297 کیسز رپورٹ کیے گئے۔
$$$123$$$
مذکورہ اعداد و شمار صرف ملک کے 25 اضلاع کے ہیں اور یہ واقعات نہ صرف ملک کے اخبارات میں شائع ہوئے بلکہ ان واقعات کی تصدیق متعلقہ تھانوں نے بھی کی۔رپورٹ میں بتایا گیا ہے کہ گزشتہ ایک سال میں خواتین پر تشدد،ان کے استحصال اور اغوا کے بعد ریپ کے سب سے زیادہ واقعات ملک کے سب سے بڑے صوبے پنجاب میں ہوئے۔
$$$123$$$
رپورٹ ہونے والے کیسز میں سے مجموعی طور پر 57 فیصد کیسز کا تعلق صوبہ پنجاب سے ہے جب کہ 27 فیصد کا تعلق صوبہ سندھ،8 فیصد کا خیبر پختونخوا،8 فیصد گلگت بلتستان اور 2 فیصد کا تعلق بلوچستان سے ہے۔
$$$123$$$
رپورٹ میں بتایا گیا کہ پنجاب میں خواتین کے قتل کے بعد سب سے زیادہ واقعات ریپ،خودکشی،اغوا،کم عمری کی شادی اور گھریلو تشدد جیسے واقعات سب سے زیادہ رپورٹ ہوئے۔
$$$123$$$
رپورٹ سے پتا چلتا ہے کہ اگرچہ خواتین کے خلاف جرائم و تشدد کے واقعات سب سے زیادہ پنجاب میں رپورٹ ہوئے تاہم حیران کن طور پر خواتین کے قتل کے واقعات سب سے زیادہ بلوچستان میں رپورٹ ہوئے۔
$$$123$$$
اسی طرح گلگت بلتستان میں جرائم،تشدد و استحصال سمیت دیگر مسائل کی وجہ سے خواتین کی جانب سے خودکشی کیے جانے کے سب سے زیادہ کیسز رپورٹ ہوئے۔خیبر پختونخوا میں بھی قتل،ریپ اور خواتین کی خودکشی کے واقعات میں جنوری سے دسمبر 2020ء تک اضافہ دیکھا گیا۔رپورٹ میں بتایا گیا کہ پولیس،مقامی افراد اور استحصال کی شکار ہونے والی خواتین سے کیے گئے انٹرویوز سے معلوم ہوا کہ تشدد کا شکار بننے والی خواتین میں ڈھائی سال کی کم سن بچیوں سے لے کر درمیانی عمر کی شادی شدہ خواتین شامل ہیں۔
$$$123$$$
رپورٹ ہونے والے زیادہ تر کیسز غریب طبقے کے تھے۔ساتھ ہی بتایا گیا کہ تعلیمی اداروں سمیت دفاتر میں بھی خواتین پر تشدد و جرائم رپورٹ ہوئے۔سالانہ رپورٹ میں یہ بات بھی واضح کی گئی ہے کہ ’ریپ‘ کا شکار ہونے والی خواتین پولیس،قریبی افراد اور سماج کے دباو کی وجہ سے معاملات کو عدالتوں کے باہر ہی حل کرنے پر مجبور ہو جاتی ہیں۔رپورٹ میں ریپ کا شکار ہونے والی دو کم عمر بچیوں کا خصوصی ذکر کیا گیا ہے،جو ’ریپ‘ کے بعد 12 سے 13 سال کی عمر میں بچوں کو جنم دینے پر مجبور ہوئیں۔
$$$123$$$
ساؤتھ ایشیا پارٹنر شپ پاکستان کی رپورٹ میں انکشاف کیا گیا ہے کہ کورونا کے دوران خواتین پر تشدد کے واقعات میں بے پناہ اضافہ ہوا ہے،تشدد کے 57 فیصد واقعات پنجاب،27 فیصد سندھ8 فیصد خیبر پختونخوا،2 فیصد،بلوچستان جبکہ 6 فیصد گلگت بلتستان میں رپورٹ ہوئے۔رپورٹ کے مطابق سال 2020ء کے دوران جنوری سے دسمبر تک پچیس اضلاع میں کل 297 عورتوں پر تشدد کے واقعات رپورٹ ہوئے،کورونا کے دوران تشدد کے واقعات کو رپورٹ کروانے کا رجحان بہت کم تھا،یہ تعداد حیران کن ہے،جن مہینوں میں کورونا عروج پر تھا تشدد کے سب سے زیادہ واقعات رپورٹ ہوئے۔
$$$123$$$
رپورٹ میں بتایا گیا کہ آبادی کے لحاظ سے پاکستان کے سب سے بڑے صوبے پنجاب میں عورتوں اور لڑکیوں پر تشدد کے 57 فیصد واقعات رپورٹ ہوئے،سندھ میں 27 فیصد،خیبر پختونخوا میں 8 فیصد، بلوچستان میں 2 فیصد جبکہ 6 فیصد گلگت بلتستان میں رپورٹ ہوئے،تشدد کا شکار ہونے والی خواتین کی عمر 2 سال سے لے کر 35 سال تک ہے اور ان کا تعلق نہا یت غریب اور درمیانے درجے کے گھرانوں سے ہے۔
$$$123$$$
رپورٹ میں تجاویز دیتے ہوئے کہا گیا ہے کہ کورونا کے دوران عورتوں پر تشدد کو پبلک ہیلتھ کا مسئلہ جانا جائے جس میں ہیلتھ ورکرز اور ہیلتھ سنٹرز کو تشدد سے متاثرہ خواتین کی مدد کیلئے استعمال کیا جائے۔ روزمرہ کی بنیاد پر خواتین کے ساتھ انسانیت سوز سلوک کے واقعات سننے کو ملتے ہیں لیکن تمام حکمران طبقہ اس پر آنکھ بند کیے خاموش ہے۔ زندگی کے ہر شعبے میں جہاں خواتین کی موجودگی پائی جاتی ہے وہاں ان کا استحصال اور ان سے زیادتی بھی جاری رہتی ہے۔
$$$123$$$
گھریلو خواتین سے لے کر نوکری کرنے والی خواتین تک کو ایک ہی بیلن میں پیس دیا جاتا ہے۔ان کا معاشی ،جسمانی،ذہنی،نفسیاتی اور ہر طرح کا استحصال کیا جاتا ہے۔اگر کبھی این جی اوز کی ”سماجی خیر خواہ“ سرمایہ دار طبقے یا میڈیا اور شوبز کی خواتین کو ظلم کی ماری مزدور خواتین کے بارے میں کچھ خیال آبھی جائے تو وہ ان کے لئے ایک تفریح سے کم نہیں ہوتا،دنیا کے مختلف ممالک سے آنے والی مختلف رپورٹس کے مطابق کورونا سے متاثر تمام ممالک میں لاک ڈاؤن نے گھریلو تشدد اور بالخصوص خواتین پر تشدد کے واقعات میں بے حد اضافہ کیا ہے۔
$$$123$$$
چین میں اس تشدد میں نوے فیصد تک اضافہ ہوا جس میں کورونا سے سب سے زیادہ متاثر ہونے والے صوبے ہوبے میں گھریلو تشدد پر کروائی جانے والی رپورٹس میں تین گنا اضافہ ہوا۔
$$$123$$$
برازیل میں خواتین کے ساتھ ساتھ بچے بھی اس کا شکار ہو رہے ہیں اور وہاں کی شرح چالیس سے پچاس فیصد بڑھ گئی ہے اور سب سے زیادہ تشدد وہاں کے شہر ریورڈی جنیرد میں نظر آیا ہے۔
$$$123$$$
اور رپورٹ کے مطابق اٹلی میں تو تشدد بھی انہی علاقوں میں زیادہ دیکھا گیا جہاں کورونا وائرس کے متاثرین کی تعداد زیادہ تھی۔ایسے حالات میں جہاں گھروں سے باہر نکلنا مشکل ہے وہاں خواتین کے ٹیکسٹ میسجز پر رپورٹس میں اضافہ دیکھا گیا ہے۔اسپین کی رپورٹ کے مطابق گھریلو تشدد میں اضافے کے باعث ہسپانوی حکومت نے یہ اعلان بھی کر دیا ہے کہ تشدد کی شکار خواتین کو گھروں سے نکلنے کی اجازت ہے کیونکہ ایسے بہت سے واقعات دیکھنے میں آئے جہاں خواتین کو خود کو باتھ رومز میں بند کرکے بچاناپڑا۔
$$$123$$$
فرانس میں تشدد کی شکار خواتین کی عمریں 18 سے 75 سال تک ہیں۔بھارت میں جہاں لاک ڈاؤن ایک ماہ گزر چکا ہے وہاں بھی گھریلو تشدد میں اضافہ دیکھنے میں آیا ہے۔ایک حالیہ رپورٹ کے مطابق پاکستان میں بھی لاک ڈاؤن کے دوران گھریلو تشدد میں 200 فیصد تک اضافہ دیکھنے میں آیا ہے۔
$$$123$$$
بنگال میں اس وقت انتخاب زوروں پر ہے اور بی جے پی نے بنگال کو فتح کرنے کیلئے ہر ہتھکنڈہ آزمانا شروع کر دیا ہے۔وہیں وزیر اعلیٰ ممتا بنرجی بھی بی جے پی کو سخت ٹکر دینے کیلئے میدان میں ہیں۔پہلی بار وزیر اعلیٰ ممتا بنرجی الیکشن کے موقع پر ریاست میں 600 ریلیوں سے خطاب کریں گی جبکہ وزیر داخلہ امت شاہ بھی بنگال میں ہیں۔
$$$123$$$
در حقیقت مغربی بنگال بھارت کی وہ واحد ریاست ہے جہاں بی جے پی کی دال اب تک نہیں گلی بلکہ مودی نواز متعصب میڈیا کے مطابق ممتا آخری اور واحد عورت ہے جو بی جے پی کے خلاف کھڑی ہے۔یوپی کے جاٹوں نے تو اعلانیہ کہہ دیا ہے کہ ہم نے بی جے پی کو ووٹ کیا مگر اس نے دھوکہ دیا،اس کی وجہ سے بی جے پی کی سیاسی زمین میں دراڑ پڑ گئی ہے،لیکن عین موقع پر وہ اپنا کامیاب اور استحصالی”ہندو مسلم کارڈ“ کھیلے گی اور کامیاب ہو جائے گی۔
$$$123$$$
اب سوال یہ ہے کہ مسلمان کیا کریں؟ کہاں جائیں؟۔کیا آسام کی طرح ہندو توا کی سیاست کے سہارے بی جے پی بنگال میں کامیاب ہونا چاہتی ہے؟۔ممتا بنرجی نے انتخابی مہم کے دوران کہا کہ”اس مرتبہ لڑائی بنگال کی تمام سیٹوں پر مودی بمقابلہ ممتا ہے۔“
$$$123$$$
کورونا کے انجکشن سرٹیفکیٹ پر تصویر کے حوالے سے وزیراعظم مودی کو تنقید کا نشانہ بناتے ہوئے ممتا نے طنزیہ کہا کہ”وہ دن دور نہیں جب ملک کا نام بھی بدل کر مودی پر رکھ دیا جائے گا۔
$$$123$$$
“انہوں نے دعویٰ کیا تمام سیٹوں پر ترنمول کانگریس کے امیدواروں کو سبقت ملے گی۔بی جے پی مغربی بنگال پر قبضہ کرنے کیلئے پچھلے چار،پانچ سالوں سے جس طرح منصوبہ بندی کر رہی ہے۔اس کی ایک اہم وجہ کانگریس اور بائیں محاذ کے یہاں کمزور پڑ جانے کی وجہ سے سیاسی خلا بھی ہے اور بی جے پی اسی کا فائدہ اٹھانا چاہتی ہے۔مسلمانوں کو اب یہ تسلیم کرکے ووٹ دینا ہو گا کہ نئی پارٹی کی ایم آئی ایم کی تشکیل سے بی جے پی کو پولرائزیشن کرنے میں مدد ملے گی۔
$$$123$$$
مذکورہ پارٹی کو ووٹ دینے کا مطلب فرقہ پرستی کو ختم کرنا نہیں بلکہ بی جے پی کی فرقہ پرستی اور فسطائیت کو تقویت پہنچانا ہو گا۔جہاں تک سیاسی اتحاد اور ترنمول کا معاملہ ہے تو یہ کہنا صحیح ہو گا کہ مقابلہ دراصل بی جے پی اور مودی کی جارحیت اور فرقہ پرستی سے ہے۔بی جے پی کا مذموم منصوبہ یہی ہے کہ مسلمانوں کی کوئی ایسی پارٹی ضرور میدان انتخاب میں آئے تاکہ مسلم ووٹوں کی تقسیم ہو اور مغربی بنگال میں بی جے پی اقتدار حاصل کرنے میں کامیاب ہو جائے۔
$$$123$$$
اب فسطائیوں کے نشانے پر مغربی بنگال ہے۔مغربی بنگال اس طوفان اور سیلاب کا مقابلہ کیلئے ترنمول کانگریس،بایاں محاذ اور کانگریس اتحاد میدان میں ہے۔2014ء کے عام انتخابات،اسمبلی انتخابات اور ضمنی انتخاب میں بی جے پی کے ووٹ فیصد میں اضافے نے بھگوا رہنماؤں کا حوصلہ بڑھایا ہے۔2014ء میں ہوئے عام انتخابات میں بی جے پی کو 16.8 فیصد ووٹ ملے تھے،جو پچھلے انتخابات کے مقابلے میں 10.66 فیصد زیادہ تھے۔
$$$123$$$
حالانکہ، اس انتخاب میں بی جے پی محض دو سیٹ ہی جیت پائی۔بی جے پی کی انتخابی تاریخ میں یہ پہلی دفعہ تھا،جب مغربی بنگال میں بی جے پی کو اتنا زیادہ ووٹ ملا تھا۔اس سے پہلے 1991ء میں رام جنم بھومی کو ہوا دینے کے باوجود بی جے پی کو بنگال میں محض 12 فیصد ووٹ ملے تھے۔ 2016ء میں ہوئے اسمبلی انتخاب میں بی جے پی کو 10.2 فیصد ووٹ ملے،جو گزشتہ انتخاب کے مقابلے میں 5.6 فیصد زیادہ تھے۔
$$$123$$$
پارٹی نے تین سیٹوں پر قبضہ کیا۔
$$$123$$$
بھارتی تجزیہ نگار ڈاکٹر چکرورتی کہتے ہیں،مغربی بنگال میں کوئی بھی سیاسی پارٹی اقلیتوں(مسلمانوں) کو درکنار کرکے اپنے پیر نہیں جما سکتی ہے۔’مغربی بنگال میں مسلمانوں کی آبادی 27 فیصد ہے،جو کسی بھی پارٹی کے لئے بہت اہم ہے۔تمام بنگالی سی پی آئی(ایم) نہیں ہیں، لیکن ان کا جھکاؤ کمیونسٹ نظریہ کی طرف ہے۔
$$$123$$$
اس لئے تقسیم کرنے کی سیاست یہاں پھول پھل نہیں سکتی۔“
$$$123$$$
تاہم 2016ء کے اسمبلی انتخابات میں بی جے پی کے امیدواروں کی فہرست سے پتا چلتا ہے کہ پارٹی نے کچھ سیٹوں پر مسلم امیدوار اتارے تھے۔2014ء کے لوک سبھا انتخاب میں پارٹی نے 2 اور 2016ء کے اسمبلی انتخابات میں 6 مسلم رہنماؤں کو ٹکٹ دیا تھا۔ گزشتہ سال ہوئے بلدیاتی انتخابات میں بی جے پی کے جتنے امیدوار میدان میں آئے،ان میں 14 فیصد سے زیادہ امیدوار مسلم تھے۔
$$$123$$$
بنگال کا سیاسی مستقبل پچھلے لوک سبھا انتخابات اور اس کے بعد کے ضمنی انتخابات میں بی جے پی کے ووٹ بینک میں اضافے کا بنگال کی سیاست پر جو ایک بڑا اثر پڑا،وہ یہ ہے کہ یہاں مذہبی صف بندی تیز ہو گئی ہے۔بی جے پی نے ہندو ووٹروں خاص کر ہندی بھاشی ہندو ووٹروں کو لبھانے کیلئے بڑے پیمانے پر رام نومی کی یاترا نکالنی شروع کی،تو آر ایس ایس،وشو و ہندو پریشد،ہندو سنہت جیسی تنظیموں کی سرگرمیاں بھی تیز ہو گئیں۔
$$$123$$$
اس سے بی جے پی کو فائدہ ہوا اور وہ غیر بنگالی ہندوؤں میں مضبوط ہونے لگی۔
$$$123$$$
ترنمول کانگریس نے اس سے مقابلہ کرنے کیلئے ’سافٹ ہندو توا‘ کا سہارا لیا تو دوسری جانب ترنمول سپریمو ممتا بنرجی کے اشارے پر ترنمول کانگریس رہنماؤں نے بھی رام نومی کے جلوس نکالے۔ترنمول کانگریس نے 10 سوریہ مندر بنانے کا اعلان کیا۔مذہبی سرگرمیوں کے ذریعے ووٹروں کو لبھانے کیلئے بی جے پی اور ترنمول کے یہ ہتھکنڈے ختم ہوتے نظر نہیں آرہے ہیں،بلکہ آنے والے وقت میں اس میں اضافے کے آثار نظر آرہے ہیں۔
$$$123$$$
بنگال کی سیاست پر گہری نظر رکھنے والے صحافی شبھم گھوش کہتے ہیں،’شمالی ہندوستان کی طرح بنگال میں بھی مسلم آبادی زیادہ ہے،اس لئے آنے والے وقت میں یہاں فرقہ وارانہ پولرائزیشن تیزی سے ہو گا۔ترنمول کانگریس بھی اکثریتی خوشامدانہ پالیسی کا کھیل کھیلے گی کیونکہ اس کے پاس اپنا کوئی نظریہ نہیں ہے۔‘بی جے پی آسام کی طرح بنگال میں بھی این آر سی جیسے قدم بھی اٹھا سکتی ہے اور مسلمانوں کی بقا خطرے میں پڑ جائے گی۔
$$$123$$$
کچھ بھی ہو بنگال 2021ء کے انتخابات بہت اہم ہیں کیونکہ یہ نہ صرف پارلیمنٹ میں اہم نمائندگی کی لڑائی ہے بلکہ بنگال کے سیکولرازم کو بچانے کی بھی جنگ ہے۔بنگال ہمیشہ ہی مارکسسٹ نظریہ کی طرف مائل ہونے کیلئے جانا جاتا ہے۔1977ء میں کانگریس کی حکمرانی کے خاتمے کے بعد،کمیونسٹ پارٹی آف انڈیا کی سربراہی میں،بائیں بازو محاذ نے بنگال پر 34 سال تک حکومت کی۔
$$$123$$$
مغربی بنگال کی ستائیس فیصد مسلم آبادی کانگریس لیفٹ اور ترنمول کانگریس کو ووٹ دیتی آئی ہے۔بایاں بازو محاذ کے 34 سالہ طویل دور اقتدار کا ایک اہم ستون یہی مسلم آبادی اور اسی طرح ممتا کے دس سالہ دور حکومت بھی مسلمانوں کا ہی مرہون منت ہے۔آبادی کے تناسب سے بنگال اسمبلی کی کل 294 سیٹوں میں مسلمانوں کی 79 سیٹیں بنتی ہیں لیکن ایسا کبھی نہیں ہو پایا پچھلے دو انتخابات میں مسلم نمائندگی 59 سیٹیں ہی رہیں جو کہ کل سیٹوں کا بیس فیصد ہے۔
$$$123$$$
تجزیہ کاروں کے مطابق ان سیاسی پارٹیوں کے تنظیمی ڈھانچے میں مسلمانوں کا فیصد انتہائی کم ہے یعنی جو کوئی مسلمان الیکشن جیتتا ہے وہ ملک کے دیگر حصوں کی طرح پارٹی کے نہیں بلکہ اپنے بل پر جیتتا ہے یعنی مسلمان متحد طور پر الیکشن لڑیں اور متحد طور پر ووٹنگ کریں تو جیت کو بڑھایا جا سکتا ہے۔سیاسی مبصرین کے مطابق بنگال میں کم از کم ایک سو پچیس سیٹیں ایسی ہیں جہاں مسلمان فیصلہ کن حیثیت کے حامل ہیں۔
$$$123$$$
افسوس یہاں کے مسلمان سیاست کے نام پر خیموں میں بٹے ہیں اور مزید تقسیم ہو سکتے ہیں۔مسلمانوں کیلئے ضروری ہے کہ نہ صرف اپنی نمائندگی بڑھانے کی فکر کریں بلکہ مخالفین کو روکنے کیلئے بھی بہترین تدبیر کریں،دیکھنے میں آرہا ہے کہ جہاں بھی بی جے پی کا گراف بڑھا ہے مسلم نمائندگی کم ہوئی ہے مسلمانوں کی سیاسی وقعت کم ہوئی ہے لہٰذا اپنی سیاسی وقعت بڑھانے کے لئے بی جے پی کو روکنا بھی ضروری ہے۔
$$$123$$$
مسلمان بی جے پی کو شاذو نادر ہی ووٹنگ کرتے ہیں اور بی جے پی بھی مسلم ووٹوں کی پروا نہیں کرتی وہ تو صرف ہندوؤں کو مسلمانوں سے ڈرا کر اپنی طرف کھینچتی اور مخالفین پر مسلم منھ بھرائی کا الزام لگا کر ان سے بدظن کرتی ہے،بنگال کے لئے بھی بی جے پی کا جو پلان میڈیا میں آیا ہے اس میں کسان ادیو اسی مزدورو اور پچھڑے طبقوں کا ذکر تو ان سے تعلقات استوار کرنے کی بات کی گئی ہے لیکن مسلمانوں کا کوئی ذکر نہیں۔
$$$123$$$
اس کے لئے ضروری ہے کہ مسلمان ایسی سیاسی چال چلیں کہ ہندو بی جے پی کی طرف راغب نہ ہوں پچھلے لوک سبھا انتخابات میں بی جے پی کی نمایاں کامیابی اس بات کی غماز ہے کہ اس نے بنگلہ دیش بارڈر سے مسلمانوں کی در اندازی،گایوں کی اسمگلنگ،شہریت ترمیمی قانون اور آسام کی طرح یہاں بھی این آر سی کے نفاذ کے نام اور ممتا بنرجی پر مسلمانوں کی دوستی کا الزام لگا کر جو جال بچھایا تھا بنگال کے ہندوؤں کی بڑی اکثریت اس میں پھنس چکی ہے ایسے میں ضروری ہے کہ ایسی سیاست کریں کہ بی جے پی کی طرف ہندو پولرائزیشن اور ریورس پولرائزیشن ہی نہ ہو بلکہ اس کے ذریعہ پھیلائے گئے جال میں جو لوگ پھنس چکے ہیں وہ بھی باہر نکلیں۔
$$$123$$$
اگر مسلم کمیونٹی یہ کام نہیں کر سکتی،صرف مسلم اکثریت والی سیٹوں کو اپنے نام کرنے کے چکر میں مسلم ووٹوں کی مزید تقسیم کو اور ریورس پولرائزیشن کی صورت بی جے پی کو ہونے والے سیاسی فائدے کو خاطر میں نہیں لاتی تو یہ مسلم سیاست کی فتح نہیں بلکہ شکست فاش ہو گی۔اس لئے تو مغربی بنگال کے مسلمانوں کو ان کے حال پر ان کی سیاسی صوابدید پر چھوڑ دیا گیا ہے۔
$$$123$$$
23 مارچ کا دن پاکستانیوں کے لئے بہت اہمیت کا حامل ہے اور یہ وہی تاریخی دن ہے جس روز برصغیر کے مسلمانوں نے ایک آواز ہو کر اپنے لئے ایک الگ وطن کے قیام کی داغ بیل ڈال دی تھی۔اور لاہور میں منٹو پارک موجودہ گریٹر اقبال پارک میں قرداد منظور کی گئی جسے ”قرارداد لاہور“ بھی کہا جاتا ہے،جس کے چند سال بعد ہی برصغیر کے مسلمانوں نے ہندوؤں اور انگریزوں کی ایزار سائیوں سے نجات حاصل کر لی اور اپنی ایک مسلم ریاست بنانے میں کامیاب ہو گئے۔
$$$123$$$
23 مارچ 1940ء کو قرارداد منظور ہوئی اور 23 مارچ ہی کے دن 1956ء میں پاکستان کا پہلا آئین منظور ہوا تھا۔ہر سال 23 مارچ کو یوم پاکستان جوش و خروش اور بھرپور قومی و ملی جذبے کے ساتھ مناتے ہوئے آزادی کی راہ میں اپنی جانیں قربان کرنے والوں کو خراج عقیدت پیش کیا جاتا ہے،اس تاریخی دن کو منانے کیلئے پورے پاکستان میں سرکاری و غیر سرکاری سطح پر تقریبات کا انعقاد کیا جاتا ہے۔
$$$123$$$
23 مارچ 1940ء کو قائداعظم کی زیر صدارت منظور کی گئی قرارداد پاکستان نے تحریک پاکستان میں نئی روح پھونک دی تھی جس سے برصغیر کے مسلمانوں میں ایک نیا جوش اور ولولہ پیدا ہوا،یہاں یہ امر قابل ذکر ہے کہ آل انڈیا مسلم لیگ کی طرف سے پیش کی گئی قرارداد کو اس وقت ”قرارداد لاہور“ کا نام دیا گیا تھا جس کو دشمنان اسلام و پاکستان نے طنزیہ طور پر ”قرارداد پاکستان“ کے نام سے پکارنا شروع کر دیا تھا اسی دن سے قرارداد لاہور،قرارداد پاکستان کے نام سے مشہور ہو گئی،اور مسلمانوں نے اس نئے نام یعنی”قرارداد پاکستان“ کو بخوشی قبول کر لیا۔
$$$123$$$
قرارداد پاکستان جس کی بنیاد پر مسلم لیگ نے برصغیر میں مسلمانوں کے جدا وطن کے حصول کے لئے تحریک شروع کی تھی اور سات برس کے بعد اپنا مطالبہ منظور کرانے میں کامیاب رہی۔وہ مطالبہ جو اسلامی جمہوریہ پاکستان کے نام سے دنیا کے نقشے پر ابھرا۔
$$$123$$$
ذات پات،اونچ نیچ اور فرقوں میں بٹے ہوئے ہندو بنیوں نے نہ صرف مسلمانوں پر زندگی تنگ کر دی تھی بلکہ دیگر اقلیتوں جن میں عیسائی وغیرہ بھی شامل تھے ان کا جینا بھی دوبھر کر رکھا تھا،ایسے حالات میں مسلمانوں کو اپنی سماجی،ثقافتی،سیاسی،معاشرتی،مذہبی اور معاشی روایات کو پروان چڑھانے میں شدید مشکلات کا سامنا تھا اور یہ دو قومی نظریے کی انتہا تھی،مزید یہ کہ اقتدار کے نشے میں مست کانگریسی حکومت نے ہندو اکثریت کو رام کرنے کے لئے انتہا پسند فیصلے کیے۔
$$$123$$$
چنانچہ انہی مسلم دشمن حالات کے خلاف مسلمانان ہند اُٹھ کھڑے ہوئے تھے کیونکہ برہمنوں کی زیادتیوں سے تحفظ کیلئے ایک الگ وطن ناگزیر ہو چکا تھا۔قائداعظم محمد علی جناح نے 22 مارچ کو ہونے والے افتتاحی اجلاس سے خطاب کرتے ہوئے پہلی بار کہا”ہندوستان میں مسئلہ فرقہ ورانہ نوعیت کا نہیں ہے بلکہ بین الاقوامی ہے یعنی یہ دو قوموں کا مسئلہ ہے“۔
$$$123$$$
انہوں نے کہا کہ ”ہندوؤں اور مسلمانوں میں فرق اتنا بڑا اور واضح ہے کہ ایک مرکزی حکومت کے تحت ان کا اتحاد خطرات سے بھرپور ہو گا،انہوں نے یہ بھی کہا کہ اس صورت میں ایک ہی راہ ہے کہ دونوں قومیتوں کی علیحدہ مملکتیں ہوں“۔
$$$123$$$
دوسرے دن انہی خطوط پر 23مارچ کو بنگال کے وزیر اعلیٰ مولوی فضل الحق المعروف شیرِ بنگال نے قرارداد لاہور پیش کی جس میں کہا گیا تھا کہ اس وقت تک کوئی آئینی پلان نہ تو قابل عمل ہو گا اور نہ مسلمانوں کو قبول ہو گا جب تک ایک دوسرے سے ملے ہوئے جغرافیائی یونٹوں کی جداگانہ علاقوں میں حد بندی نہ ہو۔
$$$123$$$
جہاں مسلمانوں کی عددی اکثریت ہے جیسے کہ ہندوستان کے شمالی مغربی اور شمال مشرقی علاقے،انہیں یکجا کرکے ان میں آزاد مملکتیں قائم کی جائیں جن میں شامل یونٹوں کو خود مختاری اور حاکمیت اعلیٰ حاصل ہو۔مولوی فضل الحق کی جانب سے پیش کردہ اس قرارداد کی تائید یوپی کے مسلم لیگی رہنما چوہدری خلیق الزماں،پنجاب سے مولانا ظفر علی خان، سرحد(خیبر پختونخواہ)سے سردار اورنگ زیب،سندھ سے سر عبداللہ ہارون اور بلوچستان سے قاضی عیسیٰ نے کی۔
$$$123$$$
قرارداد پاکستان 24 مارچ کو ہونے والے اختتامی اجلاس میں منظور کی گئی۔اپریل 1941ء میں مدراس میں مسلم لیگ کے اجلاس میں قرارداد لاہور کو جماعت کے آئین میں شامل کر لیا گیا اور اسی کی بنیاد پر پاکستان کی تحریک شروع ہوئی۔قرارداد پاکستان کے مصنف اس وقت کے وزیر اعلیٰ پنجاب سر سکندر حیات خان تھے جو کہ پنجاب مسلم لیگ کے صدر بھی تھے۔مسلم لیگ میں شمولیت سے قبل آپ یونیسٹ پارٹی کے سربراہ تھے۔
$$$123$$$
23 مارچ 1940ء کو شہر لاہور میں مسلماناں ہند نے اپنی منزل کا اعلان کیا تھا۔اور دو ٹوک الفاظ میں کہا تھا کہ ہم ہندوستان میں مسلمانوں کے لئے آزاد خطوں کی جدوجہد کا اعلان کرتے ہیں۔اس تاریخی قرارداد کی رو سے آل انڈیا مسلم لیگ کا اجلاس پورے غور و خوض سے اس نتیجے پر پہنچا کہ ہندوستان کے آئینی مستقبل سے متعلق صرف وہی تجویز قابل عمل اور قابل قبول ہو گی جو مندرجہ ذیل اصولوں پر مبنی ہو گی۔
$$$123$$$
یعنی موجودہ صوبائی سرحدوں میں ردو بدل کر کے ملک کی تقسیم اس طرح کی جائے کہ ان علاقوں میں آزاد ریاستیں قائم ہو سکیں جہاں مسلمانوں کی اکثریت ہے یعنی ہندوستان کے شمال مغربی اور شمال مشرقی خطے میں جو علاقے شامل ہوں گے ان کو مکمل خود مختاری اور اقتدار اعلیٰ حاصل ہو گا۔
$$$123$$$
قوم کو ایک واضح نصب العین مل چکا تھا اور خوش قسمتی سے قائداعظم جیسے مدبر قائد میسر تھے جن کی قیادت سحر انگیز اور ولولہ انگیز ہونے کے علاوہ سیاست میں صداقت اور دیانتداری کی علمبردار تھی۔
$$$123$$$
دوسری جنگ عظیم کے خاتمے تک مسلمانان ہند مسلم لیگ کے پرچم تلے متحد ہو چکے تھے۔1945ء میں وائسرائے ہند لارڈ ویول نے مسلم لیگ اور مطالبہ پاکستان کی مقبولیت اور دوسری جماعتوں کی طاقت کا اندازہ کرنے کے لئے انتخابات کروائے۔کانگرس کے ایماء پر بننے والے مسلمانوں کے نام نہاد متحدہ محاذ کی مخالفت کے باوجود مسلم لیگ کو تاریخی فتح حاصل ہوئی اور مسلم لیگ مسلمانان ہند کی نمائندہ جماعت بن کر سامنے آئی اور اس طرح حصول پاکستان کی منزل قریب سے قریب تر ہو گئی۔
$$$123$$$
23 مارچ کا دن ہر سال اہل پاکستان کو اس جذبے کی یاد دلاتا ہے جو قیام پاکستان کا باعث بنا۔ہم عہد کریں کہ مملکت خداداد پاکستان کی جغرافیائی اور نظریاتی سرحدوں کے تحفظ کی خاطر اپنے خون کا آخری قطرہ تک بہانے سے باز نہیں آئیں گے۔
$$$123$$$
سینیٹ انتخابات میں تاریخی طور پر برتری ہمیشہ سے حکومت کو ہی حاصل ہوتی ہے کیونکہ حکومت کے پاس اراکین اسمبلی کو نوازنے کے بہت سے طریقے دستیاب ہوتے ہیں جیسے سیکرٹ فنڈز سے نقد ادائیگیاں،ترقیاتی فنڈز،ملازمتوں کا کوٹہ،من پسند ٹرانسفر پوسٹنگ وغیرہ جبکہ اپوزیشن کو یہ خوف لاحق ہوتا ہے کہ حکومت اپنی انتظامی قوت کو استعمال کرکے ان کے ووٹ خرید لے گی مگر شومئی قسمت کہ یہ پہلا موقعہ تھا کہ حکومت کے ووٹ کمال مہارت سے اپوزیشن نے خرید لئے۔
$$$123$$$
حالیہ سینیٹ انتخابات میں تحریک انصاف کی حکومت کو اس لمحے اپنی سیاسی تاریخ کا سب سے بڑا دھچکا لگا جب پاکستان ڈیمو کریٹک موومنٹ (پی ڈی ایم) کے مشترکہ امیدوار سید یوسف رضا گیلانی غیر متوقع طور پر حکومتی امیدوار حفیظ شیخ کو 5 ووٹوں سے شکست دیکر کامیاب ہو گئے حالانکہ ایوان بالا کے انتخابات شروع ہونے سے قبل تک حکمراں اتحاد کے پاس 178 ووٹ کی واضح برتری موجود تھی۔
$$$123$$$
برسہا برس سے زبان زد عام ہے کہ سندھ کی سیاست میں پیپلز پارٹی کو سیاسی مشکلات کے گرداب میں پھنسائے رکھنے کیلئے ازحد ضروری ہے کہ وفاقی حکومت کے نمائندے یعنی گورنر سندھ کو سائیں پیر پگارا کا دست شفقت لازمی حاصل ہو یہی وجہ ہے کہ وفاق میں مسلم لیگ ن کی حکومت ہو یا پھر تحریک انصاف کو اس سے کوئی خاص فرق نہیں پڑتا لیکن جس بات سے سندھ کی سیاست میں واقعی فرق پڑتا ہے وہ یہ ہے کہ کیا وفاقی حکومت کو سائیں پیر پگارا کی آشیرباد حاصل ہے یا نہیں لہٰذا حالیہ سینیٹ انتخاب میں تحریک انصاف کی حکومت نے سندھ میں اپنی سینیٹ نشستوں کا حصول یقینی بنانے کیلئے پیر پگارا کے بھائی سائیں سید صدر الدین راشدی کو جی ڈی اے کے پلیٹ فارم سے سینیٹر کی نشست پر کھڑا کیا تھا مگر حیران کن طور پر تحریک انصاف اور ایم کیو ایم پاکستان کے تو 2،2 سینیٹرز جی ڈے اے کے ووٹوں سے منتخب ہو گئے مگر جی ڈی اے کا اکلوتا امیدوار اور وہ بھی سائیں سید صدر الدین راشدی تحریک انصاف کے 7 ووٹ نہ ملنے کی وجہ سے شکست کھا گیا۔
$$$123$$$
پیپلز پارٹی کا ایک مدت سے سیاسی موٴقف رہا ہے کہ وزیراعظم پاکستان کو اقتدار کے ایوان سے بے دخل کرنے کا سب سے مناسب اور بہتر راستہ تحریک عدم اعتماد کا ہے لیکن جب صدر مملکت پاکستان عارف علوی نے وزیراعظم کو قومی اسمبلی سے اعتماد کا ووٹ لینے کا کہا تو پیپلز پارٹی بشمول اپوزیشن الیون نے تحریک عدم اعتماد کا بائیکاٹ کرکے عمران خان کو ازخود ہی”سیاسی واک اوور“ دے دیا حالانکہ اپوزیشن اتحاد کے پاس 160 یقینی ووٹ قومی اسمبلی میں موجود ہیں اور اگر اپوزیشن جماعتوں کی جانب سے ”سیاسی مہارت“ کے ساتھ ان ووٹوں کا استعمال کیا جاتا تو عمران خان کو عدم اعتماد کا ووٹ حاصل کرنے میں سخت مشکلات بھی پیش آسکتی تھیں مگر پی پی نے تحریک عدم اعتماد کا بائیکاٹ کرکے عمران خان کی حکومت کو گرانے کا سنہرا سیاسی موقع گنوا دیا جبکہ چیئرمین پیپلز پارٹی بلاول بھٹو زرداری نے اعلان کیا ہے کہ وہ پنجاب اسمبلی میں تحریک انصاف کی حکومت کے خلاف تحریک عدم اعتماد لا کر اسے کامیاب بنائیں گے،لطیفہ تو یہ ہے کہ پنجاب اسمبلی کے 368 کے ایوان میں پیپلز پارٹی کی پاس فقط 7 نشستیں ہیں،لگتا ہے کہ کسی نے جادو کروا دیا ہے۔
$$$123$$$
وزیراعظم عمران خان نے جب سینیٹ الیکشن میں اپنے امیدوار حفیظ شیخ کی عبرتناک شکست کے بعد قومی اسمبلی سے اعتماد کا ووٹ لینے کا اعلان کیا تو کسی نے اس فیصلہ کو عمران خان کی بلند ہمتی اور اخلاقی جرات سے تعبیر کیا تو کسی نے اس سیاسی چال کو وزیراعظم کی فطری عجلت پسندی کا مظہر سمجھا نیز کسی نے پھبتی کسی کہ”لو جی!اب آپ اپوزیشن کے دام میں وزیراعظم آگیا“جبکہ بعض ٹی وی اینکرز کا تو یہاں تک کہنا تھا کہ ”تحریک عدم اعتماد ایک جوا ہے جس میں وزیراعظم نے اپنی تمام ”سیاسی کمائی“ داؤ پر لگا دی ہے“مگر سب سے زور دار تبصرہ تو مریم نواز نے کیا تھا کہ” حکمران اتحاد کے اراکین اسمبلی نے اگلے انتخابات میں ن لیگ کے ٹکٹ کے عوض اپنے ووٹوں کا سودا کیا ہے“لیکن 12 بج کر 12 منٹ پر قومی اسمبلی میں وزیراعظم عمران خان کے خلاف تحریک عدم اعتماد کی کارروائی شروع ہوتے ہی اپوزیشن الیون کے ”سیاسی چہرے“ پر بھی پورے 12 ہی بج گئے اور عمران خان 178 ووٹ لے کر دوسری بار وزیراعظم پاکستان منتخب ہو گئے۔
$$$123$$$
یاد رہے کہ پہلی بار انہیں 176 ووٹوں نے وزارت عظمی کے منصب پر بیٹھایا تھا اور اس بار عمران خان کو 2ووٹ زیادہ مل گئے۔لگتا ہے کہ کسی نے جادو کروا دیا ہے۔
$$$123$$$
یادش بخیر!کہ اس کالم کو لکھنے سے قبل ہی پختہ ارادہ کر لیا گیا تھا کہ چاہے کچھ بھی ہو جائے سینیٹ انتخابات،اراکین اسمبلی کی خرید و فروخت، الیکشن کمیشن آف پاکستان کی آئینی ذمہ داریوں اور نومنتخب سینیٹر سید یوسف رضا گیلانی کے صاحبزادے،علی گیلانی کی جانب سے جاری کردہ ”ووٹ ضائع کرنے کے سیاسی طریقے“ پر مبنی ویڈیو کے متعلق ایک بھی لفظ نہیں لکھا جائے گا،دراصل کالم نگار کی پختہ نیت تھی کہ آج کے کالم میں وہ اپنے قارئین کو پاکستان میں رائج اعلیٰ سیاسی اقدار،بلند کردار سیاستدانوں کے اوصاف جمیلہ کا تذکرہ کرنے کے ساتھ ساتھ مختلف علمی،دلائل و براہین سے ثابت کرنے کی تحریری سعی کرے گا کہ میثاق جمہوریت کے”سیاسی صحیفے“ میں درج آفاقی فرمودات ملک میں جمہوریت کے تسلسل اور استحکام کیلئے کس قدر اہم اور ناگزیر ہیں لیکن جب کالم مکمل ہو گیا تو کالم نگار سوچ رہا ہے کہ یہ میرے قلم نے کیا کچھ اور کیوں کر لکھا دیا ہے؟۔
$$$123$$$
اللہ تعالیٰ نے دنیا میں پیدا ہونے والوں کو جوڑوں کی صورت میں پیدا کیا ہے یعنی مذکر اور موئنث‘ مرد اور عورت ۔ اللہ تعالیٰ نے آدم کی پسلی سے عورت کو پیدا کیا اور اسے ایک خاص مرتبہ و مقام عطا کردیا۔ دین کامل نے عورت کو اہمیت اور عزت دینے میں کوئی دقیقہ فروگزاشت نہیں رکھا لیکن بشری کمزوریوں نے مرد کو برتر اور عورت کو کم تر گرداننا شروع کردیاجبکہ عورتوں نے ہر میدان میں بہترین صلاحیتوں کا مظاہرہ کرتے ہوئے خودکو منوایا ‘باوجود اس کے عورتوں سے ہونے والی زیادتیوں کا سلسلہ گزرتے وقت کیساتھ دراز ہوتا چلا گیا ۔
$$$123$$$
ایک ایسا موقع آیا جب امریکہ میں خواتین نے اپنی تنخواہ کے مسائل سے متعلق احتجاج کیا جسے گھڑسوار دستوں کے ذریعے کچل دیا گیا۔اس کے بعد دنیا بھر میں غم و غصے کی لہر دوڑ گئی اور 1908ء میں امریکہ کی سوشلسٹ پارٹی نے خواتین کے مسائل حل کرنے کیلئے ”ویمن نیشنل کمیشن“ بنایا اور بڑی جدوجہد کے بعد فروری کی آخری تاریخ کو خواتین کے عالمی دن کے طور پر منایا جانے لگا۔
$$$123$$$
یہ دن سب سے پہلے 28 فروری کو 1909ء میں امریکہ میں منایا گیا‘ پہلی عالمی خواتین کانفرنس 1910ء میں کوپن ہیگن میں منعقد کی گئی۔ 8 مارچ 1913ء کو پورے یورپ میں خواتین کی جانب سے ریلیاں نکالی گئیں اور آگاہی پروگرام منعقد کئے گئے ۔اس کے بعد سے ہر سال مارچ کی 8 تاریخ کو عالمی سطح پر یوم خواتین منایا جاتا ہے۔ چین‘روس‘ نیپال‘کیوبا اور کئی دیگر ممالک میں اس دن خواتین کارکنان کی چھٹی بھی ہوتی ہے ۔
$$$123$$$
اس دن کو منانے کا مقصد خواتین کو سیاسی معاشی اور سماجی شعبے میں برابری ‘اچھی صحت و تعلیم‘ جائیداد میں حصہ‘مساوی معاوضہ‘ نان نفقہ‘ پبلک ٹرانسپورٹ میں بڑا یا مساوی پورشن اور اہم عہدوں پر تقرری اور آگاہی ہے۔
$$$123$$$
پاکستانی اس اعتبار سے خوش نصیب ہیں کہ اس کی تاریخ کے صفحات پرخواتین کا کردار سنہری حرفوں میں درج ہے ۔تحریک پاکستان میں خواتین کا مثالی کردار کس سے پوشیدہ ہے ؟بی اماں (مولانا محمد علی جوہر اور مولانا شوکت علی کی والدہ )‘ مادر ملت فاطمہ جناح‘بیگم رعنا لیاقت علی خان‘بیگم جہاں آراشاہنواز‘ بیگم شائستہ اکرام اللہ اور ایسے کئی روشن نام ہمارے دلوں پر نقش ہیں جنہوں نے تحریک آزادی میں اپنا موثر اور بھرپور کردار ادا کیا۔
$$$123$$$
تھوڑاآگے بڑھیں تو بے نظیر بھٹو جیسا روشن ستارہ بھی پاکستان کے ہی نصیب میں آیا جو دنیا کی پہلی مسلم خاتون وزیراعظم تھیں اور اس وقت مریم نواز شریف نامی ستارہ بھی پاکستانی سیاست کے میدان میں پوری آب و تاب سے جگمگارہا ہے۔
$$$123$$$
آج ایک جانب جہاں ہماری مائیں گھروں میں اپنی اولاد کو اچھا دینی اور تعلیمی ماحول فراہم کرنے کیساتھ ساتھ بہتر زندگی گزارنے کی تربیت دے رہی ہیں‘وہیں بے شمار خواتین معاشی مسائل کے حل کیلئے گھروں سے باہر نکل کر اپنی صلاحیتوں کا مظاہرہ کررہی ہیں۔
$$$123$$$
کوئی ایسا شعبہ حیات نہیں جس میں پاکستانی عورت نے اپنا مقام نہ منوایا ہو۔آئی ٹی کی دنیا میں ارفہ کریم ‘ کھیلوں کے میدان میں نسیم حمید‘ ادبی دنیا میں فاطمہ ثریا بجیا‘بانو قدسیہ‘بشریٰ رحمان‘فہمیدہ ریاض‘ حسینہ معین‘ میڈیا انڈسٹری میں سلطانہ صدیقی ‘شارمین عبید چنائے‘ مومنہ درید‘ مہرین جبار ‘شاعری کی سلطنت میں زہرہ نگاہ‘پروین شاکر‘ فاطمہ حسن ‘ سماجی خدمات میں عاصمہ جہانگیر‘ طاہرہ عبداللہ‘ مہناز رفیع‘حنا جیلانی‘ بلقیس ایدھی‘ شاہین عتیق الرحمان ‘زہرہ سجاد زیدی‘ زبیدہ جلال‘ملالہ یوسف زئی‘صادقہ صلاح الدین‘سسٹر نسیم جارج‘ زاہدہ قریشی ‘ یاسمین لاری‘ سبین محمود اورشازیہ شاہین‘ صحافت کے میدان میں نسیم زہرہ‘شیری رحمان ‘ شیریں مزاری‘ڈاکٹر عائشہ صدیقہ‘زاہدہ حنا‘عاصمہ شیرازی ‘عاصمہ چوہدری ‘ مہربخاری ‘ ریحانہ حاکم ‘ سیاسی ایوانوں میں زرتاج گل ‘ حنا ربانی کھر‘فہمیدہ مرزا‘عطیہ عنایت اللہ‘شیری رحمان‘شرمیلا فاروقی ‘ فردوس عاشق اعوان‘شمیلہ اسلم‘شازیہ مری‘ماروی میمن‘ تہمینہ دولتانہ‘ شیریں مزاری‘راحیلہ قاضی‘ خولہ امجد‘ذکیہ شاہنواز ‘ فخرالنساء کھوکھر‘ نسرین جلیل‘مسرت ہلالی ‘حمیدہ کھوڑو‘ جمیلہ رزاق ‘ فریال تالپور‘فوزیہ وہاب‘مریم نواز‘غنوی بھٹو‘مہنازرفیع‘بشری رحمان‘فریال گوہر‘ماجدہ رضوی‘ خوش بخت شجاعت‘ شمیلہ اسلم ‘ ڈاکٹر نوشین حامد‘راحیلہ خادم‘ حنا بٹ‘بشری انجم‘کنول لیاقت‘سبین گل خان‘سعدیہ سہیل رانا‘عظمی کاردار‘ ساجدہ بیگم‘ ذکیہ شاہنواز ‘ اداکاری و گلوکاری کے شعبے میں بشری انصاری ‘ عابدہ پروین‘ خالدہ ریاست ‘شعبہ پولیس شہزادی گلفام ‘ جانوروں کے حقوق کے حوالے سے عائشہ چندریگر ‘تاریخ کے میدان میں عائشہ جلال ‘شعبہ سائنس میں آصفہ اختر‘ آرمی میں پہلی لیفٹیننٹ جنرل نگار جوہر ‘ماہر فلکیات نرگس مالوالہ ‘چترال سے تعلق رکھنے والی فٹ بالر کرشمہ علی ‘ طب کی دنیا میں ڈاکٹر و محقق حنا چوہدری سمیت دیگر بے شمار خواتین اپنی صلاحیتوں کے جوہر دکھارہی ہیں۔
$$$123$$$
چترال سے تعلق رکھنے والی آئی سرجن ڈاکٹر زبیدہ سرانگ کا نام بھی قابل فخر ہے جن کی آنکھ کے موضوع پر لکھی جانے والی کتاب کو دنیا کی آل ٹائم بیسٹ کتاب قرار دیا گیا‘یاد رہے آنکھ پر سب سے پہلے کام مسلمان سائنسدان ابن الہیثیم نے کیا تھا۔
$$$123$$$
ہماری قابل فخر خواتین میں زارا نعیم کا نام بھی شامل ہے جس نے ایسوسی ایشن آف چارٹرڈ سرٹیفائیڈ اکاوٴنٹنٹس (اے سی سی اے) کے فنانشل رپورٹنگ کے امتحان میں 179 ملکوں کے لاکھوں طلبہ میں سے سب سے زیادہ نمبرحاصل کئے۔
$$$123$$$
ہر گزرتا ہوا دن ثابت کررہا ہے کہ ہماری عورت ہر میدان میں نمایاں اور کامیاب ہے اور اس کی کامیابی کے یقینا اثررات دوررس ہو ں گے۔ عورت کے ساتھ غیر مساوی سلوک کی ذمہ دار حکومت‘ قانون یا مذہب نہیں ہے بلکہ معاشرے کی فرسودہ روایات اور بوسیدہ نظام ہے‘ باوجود اس کے پاکستانی معاشرے میں عورت کیلئے ترقی کے تمام مواقع موجود ہیں۔ عورتوں کے مسائل کے سدباب کیلئے ہردورمیں حکومتیں قانون سازی کرتی رہی ہیں تاہم بہت سی قانونی پیچیدگیوں‘ معاشرتی و سماجی رکاوٹوں کے باعث ان قوانین پر عملدرآمد نہیں ہوسکا۔
$$$123$$$
عورتوں کے تحفظ ‘ حقوق نسو اں اور ان پر ہونے والے تشدد کی روک تھام کیلئے قانونی شقیں موجود ہیں جن کے مطابق خواتین اپنے تحفظ کے خاطر عدالتوں سے فوری رجوع کرسکتی ہیں مگر صرف قانون ہی کسی کے حقوق کے تحفظ کی ضمانت نہیں دے سکتابلکہ سماجی رویئے اور اجتماعی سوچ میں تبدیلی بھی نہایت اہمیت کی حامل ہے ۔
$$$123$$$
ضرورت اس امر کی ہے کہ باصلاحیت اور کچھ کر دکھانے کا عزم رکھنے و الی خواتین کی ہر ممکن حوصلہ افزائی کی جائے ۔
$$$123$$$
پاکستان میں خواتین کیلئے آگے بڑھنے کے مواقع محدود جبکہ ان پر ڈھائے جانے والے مظالم کی داستانیں لامحدود ۔خواتین کا عالمی دن متقاضی ہے کہ ایک جانب حکومت حساس معاملات پر قانون سازی کرکے مسائل کو حل کرے ‘غیر سرکاری ادارے آگاہی اور معلومات کی فراہمی کی ذمہ داری ادا کریں جبکہ صوبائی ‘قومی اور علاقائی سطح پر موجود اداروں کو خواتین کی حالت بہتر بنانے کیلئے مزید کام کیا جائے ‘ دوسری جانب معاشرہ عورتوں‘ بہنوں اور بیٹیوں کے حوالے سے اپنے رویئے میں مثبت تبدیلی لائے تاکہ ہم اپنی آدھی آبادی کو ترقی کے عمل کا حصہ بنانے کامیاب ہوسکیں۔ یاد رکھیں کہ تعلیم صحت‘روزگار ‘ سیاست‘ہر میدان میں خواتین کو آگے لاکرہی پائیدارترقی کا ہدف حاصل کیا جاسکتا ہے ۔
$$$123$$$
نئے انکشاف کے مطابق لاہور سمیت پنجاب کے چار اضلاع میں 70 فیصد برطانوی طرز کا کورونا پایا گیا ہے اس برطانوی طرز کے کورونا وائرس نے پورے صوبہ پنجاب میں تباہی مچا رکھی ہے۔وزیر صحت نے کہا کہ متاثرہ اضلاع کے رہائشیوں کی بڑی تعداد کا برطانیہ سے آنا جانا بہت زیادہ ہے۔
$$$123$$$
برٹش اور ووہان وائرس کی شدت ایک جیسی مگر برطانوی کرونا کا انفیکشن تیزی سے پھیلتا ہے۔وزیر اعلیٰ کے نئے نوٹیفکیشن کے مطابق پنجاب میں 41 مقامات پر سمارٹ اور 4 ہزار جگہوں پر مائیکرو سمارٹ لاک ڈاؤن ہے۔لاہور میں کورونا کے 8 فیصد کیسز کی وجہ سے تمام تعلیمی ادارے 15 روز کیلئے بند کر دئیے گئے ہیں۔یاسمین راشد نے بتایا کہ تفریحی پارکس شام 6 بجے بند ہوں گے۔
$$$123$$$
دفاتر کے 50 فیصد ملازمین گھروں سے کام کریں گے جبکہ سینما گھر اور مزارات بھی بند رہیں گے۔پبلک ٹرانسپورٹ خصوصاً میٹرو بس سروس اور اورنج لائن میٹرو ٹرین کیلئے مسافروں کی تعداد ایس او پیز کے مطابق محدود کی جائے گی۔یونیورسٹی آف ہیلتھ سائنسز اور اس کے الحاق شدہ میڈیکل اور ڈینٹل کالجز دو ہفتے کیلئے بند کر دیئے گئے۔اس دوران تمام کلاسز ٹائم ٹیبل کے مطابق آن لائن طریقہ کار پر منتقل ہو جائیں گے۔
$$$123$$$
پاکستان میں سرکاری اعداد و شمار کے مطابق کورونا وائرس کے کل متاثرین کی تعداد چھ لاکھ سے تجاوز کر چکی ہے جبکہ اس عالمی وبا سے اب تک ہزاروں اموات ہوئی ہے۔اس وقت شہر مہلک وائرس کی ’تیسری لہر‘کی زد پر ہے۔اموات کے اعتبار سے سب سے زیادہ متاثرہ صوبہ پنجاب ہے۔ صرف لاہور میں 8 جب کہ گوجرانوالہ 9 فیصد کورونا کیسز کی مثبت آنے کی شرح ہے۔
$$$123$$$
معمولات زندگی بحال ہونا شروع ہوئے تو ملک بھر میں کورونا وائرس کی تیسری لہر نے اپنا اثر دکھانا شروع کر دیا،کورونا کی تیسری لہر کے دوران روزانہ کی بنیاد پر 1 ہزار سے زائد کیسز رپورٹ ہو رہے ہیں۔دراصل ہم نے جس طرح ایس او پیز کو اپنے پاؤں تلے روندا ہے،اس کا خمیازہ اب بھگتنے جا رہے ہیں۔تمام پبلک مقامات پر عوام کا ہجوم ہے،سماجی فاصلہ رکھنے اور ماسک پہننے کی لازمی احتیاط کرنا ہم نے چھوڑ دی ہے،ایک غیر سنجیدہ طرز عمل پوری قوم نے اختیار کر لیا ہے۔
$$$123$$$
دوسری جانب سیاسی عدم استحکام اور کورونا کیسز بلند سطح پر پہنچنے،پاکستان کو ملنے والے برآمدی آرڈرز کے دیگر ممالک کو منتقل ہونے کے خد۔کورونا وائرس کی وجہ سے ملکی معیشت کو اب تک 5 ارب ڈالر کا نقصان پہنچ چکا ہے۔کورونا سے معیشت کی شرح نمو منفی 000.4 ہو گئی ہے۔
$$$123$$$
کورونا وائرس کے عالمی اثرات کے باعث محصولات میں خاصی کمی واقع ہوئی اس وبا سے پاکستان میں صنعت اور خدمات کے شعبے کے علاوہ سب سے زیادہ روزانہ کی بنیاد پر کام کرنے والے لوگ متاثر ہوئے ہیں۔
$$$123$$$
وزیراعظم عمران خان کے معاون خصوصی برائے صحت ڈاکٹر فیصل سلطان نے کہا ہے کہ ملک میں واضح طور پر کورونا وائرس کی نئی تیسری لہر آچکی ہے،بالخصوص پنجاب کے بڑے شہروں سمیت پورا پاکستان کورونا وائرس کی نئی لہر کی زد میں ہے،ڈاکٹر فیصل نے کہا ہے کہ نئی لہر ہمارے ہیلتھ سسٹم پر اثر انداز ہو سکتی ہے۔وزیر اعلیٰ عثمان بزدار کی زیر صدارت اجلاس میں لاہور سمیت دیگر شہروں میں کورونا کے مریضوں کی تعداد میں اضافے پر گہری تشویش کا اظہار کیا گیا اور کورونا ٹیسٹوں کی 5 فیصد سے زائد پازیٹو شرح والے شہروں میں عوام کی زندگیوں کو محفوظ بنانے کیلئے مزید ضروری اقدامات کیے گئے مگر دنیا بھر میں تمام معاشی،اقتصادی و تجارتی سرگرمیاں زور و شور سے جا رہی ہیں تو دوسری جانب تعلیمی اداروں کی بار بار اور مسلسل بندش کے باعث پورے ملک کا تعلیمی نظام تباہی کے دہانے پر پہنچ چکا ہے۔
$$$123$$$
موجودہ حکومت نے ملک کے تعلیمی ادارے بند کیے اور یہ کہا کہ آن لائن تعلیم دی جائے گی۔یہ جانے بغیر کہ ہر گھر میں چار سے چھ بچے تو ہوتے ہیں،لیکن ہر ایک کے پاس اپنا کمپیوٹر نہیں ہوتا اور نہ ہی ہر گھر میں انٹرنیٹ کی سہولت ہوتی ہے۔لہٰذا طلبہ کی ایک بڑی تعداد تعلیم سے محروم رہی ہے۔کورونا وائرس کے معیشت پر منفی اثرات مرتب ہونے سے شرح نمو گراؤٹ کا شکار ہو گئی ہے،اگر شرح نمو مسلسل گرنا شروع ہو جائے تو لوگ لمبے عرصے تک بے روزگار رہتے ہیں۔
$$$123$$$
صرف مارچ میں پاکستان کی اسٹاک مارکیٹ 25 فیصد تک گری ہے اور روپے کی قدر میں چھ فیصد کمی واقع ہونے سے ملک کی معیشت پر دباؤ پڑا ہے۔اندازہ ہے کہ عالمی معیشت پر کورونا کے اثرات کا تخمینہ لگانے اور معاشی ترقی کی رفتار کو وبا کے آغاز سے پہلے کی سطح پر لانے کے لئے پانچ سے دس سال کا عرصہ لگ جائے گا۔جب کہ ایک سائنسی تحقیقی جریدے میں شائع ہونے والے مقالے میں صحت عامہ کے ایک امریکی ماہر گیون یامی نے خبردار کیا ہے کہ اگر کورونا ویکسین کی عالمی تقسیم میں ناانصافی اور تعصب کا یہی سلسلہ جاری رہا تو یہ وبا اگلے سات سال تک دنیا پر مسلط رہے گی۔
$$$123$$$
یہ انتباہ عوامی صحت اور وبائی ماہرین نے دیا ہے۔مارچ 2021ء تک دنیا بھر میں کورونا ویکسین کی 28 کروڑ 36 لاکھ خوراکیں دی جا چکی تھی،تاہم اسی صورت حال کا تشویش ناک پہلو یہ ہے کہ ان میں سے تقریباً 75 فیصد خوراکیں صرف 10 امیر ممالک میں دی گئی ہیں، جب کہ کئی غریب ممالک ابھی تک کورونا ویکسین سے مکمل طور پر محروم ہیں،جن کی مجموعی آبادی 2.5 ارب (ڈھائی ارب) کے لگ بھگ ہے۔2021ء کے دوران جوں جوں دنیا میں حالات معمول پر واپس آئیں گے،ترقی یافتہ ممالک یا عالمی مالیاتی ادارے غریب ملکوں کو دی گئی ہنگامی مراعات بھی کم کرنا شروع کر دیں گے۔اس صورت میں قرضوں پر انحصار کی عادی پاکستانی حکومت عالمی منڈیوں میں کمرشل بنیادوں پر مہنگے سود پر قرض لینے پر مجبور ہو گی۔
$$$123$$$
امریکہ نے جب 9/11 کے بعد افغانستان کے خلاف جارحیت کا ارتکاب کیا تو اسے یہ اندازہ نہ تھا کہ یہ چند روزہ جنگ 2 دہائیوں پر مشتمل ہو جائے گی۔عسکری طاقت کے زعم میں واشنگٹن اور اس کے اتحادی ممالک کو یہ گمان بھی نہ تھا کہ افغانستان میں من پسند مفادات حاصل کرنے میں انہیں کن کٹھن راستوں سے گزرنا پڑے گا یہی وجہ ہے کہ جہاں نتائج توقعات کے برعکس نکلے وہیں شکست کے باعث ہونے والے مالی نقصانات نے ان ممالک خاص طور پر سپر پاور امریکہ کی معیشت کو ناقابل تلافی نقصان پہنچایا اسی امریکی کمزوری کا فائدہ کٹھ پتلی کابل انتظامیہ نے بھرپور طریقے سے اٹھایا کیونکہ خود امریکی اداروں نے مالی بے ضابطگی و فراڈ پر مشتمل ان گنت رپورٹس جاری کی ہیں جس سے ثابت ہوتا ہے کہ افغانستان میں امن کے راستے میں غنی حکومت کے ایسے بیشتر کرپٹ اراکین حائل ہیں جنہوں نے ایک جانب امریکہ سے مالی مفادات جبکہ دوسری جانب پاکستان کے خلاف بھارت سے بھی بھارتی فنڈز حاصل کئے اور اس کا بھارت خود اعتراف بھی کر چکا ہے کہ وہ دہشت گردی کے نام پر کالعدم تنظیموں اور گروپوں کو فنڈنگ کرتا ہے۔
$$$123$$$
امریکہ کو افغان جنگ میں 2001ء سے اب تک 20 ارب ڈالر سے زائد نقصان سے دوچار ہونا پڑا ہے۔
$$$123$$$
خیال رہے کہ افغانستان میں تعمیر نو کے مختلف پروگرامز کے لئے تقریباً 134 ارب ڈالر کی منظوری دی گئی تھی لیکن ان منصوبوں کا جب جائزہ لیا گیا تو انکشاف ہوا کہ کل بجٹ کے 30 فیصد یعنی 63 بلین کے اخراجات میں سے 19 بلین ڈالر کرپشن کیلئے ناجائز استعمال پر خرچ کئے گئے صرف جنوری 2018ء سے دسمبر 2019ء تک تقریباً 1.8 ارب ڈالر فراڈ میں ضائع ہوئے۔
$$$123$$$
2008ء میں امریکی حکومت نے ایک ادارہ ”اسپیشل انسپکٹر جنرل فار افغانستان ری کنسٹرکشن“ قائم کیا جس کی یہ ذمہ داری تھی کہ وہ نظر رکھے کہ افغانستان کی تعمیر نو کے منصوبوں پر لگنے والی رقم کیسے اور کیونکر خرچ ہو رہی ہے اس سے 197 اہلکار وابستہ ہیں جس کا سربراہ ”اسپیشل انسپکٹر جنرل کہلاتا ہے۔امریکی ادارے کی اب حالیہ رپورٹ میں افغانستان کی تعمیر نو کے لئے ملنے والے 2.4 ارب ڈالرز پر شب خون مارنے کے حوالے سے جو انکشافات منظر عام پر آئے ہیں اس سے غنی انتظامیہ کی کارکردگی کا پول کھل کر سامنے آگیا ہے۔
$$$123$$$
مقام افسوس ہے کہ ثقافتی،سماجی،معاشی اور معاشرتی ضروریات کو مد نظر رکھ کر نہ بنائے جانے والے اربوں ڈالرز کے منصوبوں سے افغانستان میں تاحال انفراسٹرکچر کی مکمل بحالی نہیں ہو سکی۔
$$$123$$$
افغانستان کے صوبوں بغلان،بلخ،فرح،غزنی،ہرات،جوزگان،کابل،قندھار،خوست،قندوز،لغمان،نگرہار،نمروز،پکتیکا،پکتیہ اور پروان میں بنائے گئے درجنوں تعمیراتی منصوبے جن میں سکول،ہسپتال اور بجلی پیدا کرنے والے کارخانے شامل ہیں سرکاری سطح پر غفلت، استعمال نہ کئے جانے،غیر معیاری تعمیراتی کام یا پرتشدد کارروائیوں یعنی کے جنگ کی وجہ سے یا تو تباہ ہو گئے یا زبوں حالی کا شکار ہیں،ان میں سے بعض ایسے منصوبے بھی شامل ہیں جن کو مکمل تو کر لیا گیا لیکن وہ کبھی استعمال نہیں ہوئے یا ان کو اس مقصد کے لئے استعمال نہیں کیا گیا جن کے لئے وہ بنائے گئے تھے۔
$$$123$$$
یاد رہے کہ 2020ء میں جاری ہونے والی ایک رپورٹ میں بھی اس بات کی طرف اشارہ کیا گیا تھا کہ غنی انتظامیہ نے کرپشن کو جڑ سے ختم کرنے کے بجائے بین الاقوامی برادری کے لئے کاغذی کارروائی میں زیادہ دلچسپی رکھی۔مئی 2016ء میں بھی افغانستان کی تعمیر نو کے سلسلے میں جان ساپکونے 236 صفحات پر مشتمل ایک خصوصی رپورٹ جاری کی تھی جس میں انکشاف کیا گیا تھا کہ جابجا پھیلی کرپشن کی وجہ سے ”افغانستان میں تعمیر نو کی بین الاقوامی کوششیں ناگفتہ بہ حالت میں ہیں“۔
$$$123$$$
امریکی ڈپارٹمنٹ آف ڈیفنس نے 67 لاکھ ڈالر کی مالیت سے جلال آباد میں فوج کے علاقائی تربیتی مرکز میں خواتین کی تربیت کے لئے ایک احاطہ بنایا لیکن افغان حکومت کی طرف سے تربیت پر پابندی کے باعث اس سہولت سے فائدہ نہیں اٹھایا جا سکا۔افغان صوبوں غزنی، ہلمند اور قندھار میں موبائل فون سروس اور افغانستان میں ٹی وی اور ریڈیو کی نشریات کے لئے 72 لاکھ ڈالر سے کمیونیکیشن ٹاورز لگائے گئے لیکن ان کو چلانے کے لئے جو رقم درکار تھی اس کا صحیح طور پر اندازہ نہیں لگایا گیا اور جو رقم مختص کی گئی تھی وہ ناکافی تھی جس کی وجہ سے انہیں کبھی استعمال میں نہیں لایا جا سکا۔
$$$123$$$
امریکی محکمہ انصاف نے مئی 2020ء میں ایک اعلامیہ جاری کیا تھا جس میں کہا گیا تھا کہ ”جی 222 ایئر کرافٹ پروگرام“ میں جو ناکامی ہوئی اس میں کسی پر فوجداری یا سول مقدمہ نہیں چلایا جائے گا۔دلچسپ امر یہ بھی ہے کہ 54 کروڑ 90 لاکھ ڈالر سے دوبارہ استعمال کے قابل بنائے گئے جو 20 جی 222 طیارے اٹلی سے افغانستان کی مسلح افواج کے لئے خریدے گئے تھے ان میں سے 16 ٹرانسپورٹ طیارے چند سال ہی میں ناکارہ قرار دئیے جانے کے بعد صرف 40 ہزار ڈالر میں فروخت کر دئیے گئے۔
$$$123$$$
نومبر 2006ء میں امریکہ کی سینٹرل کمانڈ ایئر فورس نے افغانستان کی افواج کے لئے ”میڈیم لفٹ“طیاروں کی ضرورت کو محسوس کیا۔
$$$123$$$
امریکی فضائیہ یو ایس ایف نے فیصلہ کیا کہ اٹلی کی فضائیہ کی طرف سے ریٹائر کئے جانے والے طیاروں کو ایلینا نارتھ امریکہ نامی ایک کمپنی کے ذریعے خرید ہ جائے۔افغانستان سکیورٹی فورسز فنڈ اے ایس ایف ایف کے لئے مختص کی گئی رقم کو 30 ستمبر 2008ء تک خرچ کرنے کی مدت ختم ہونے سے پہلے یہ ٹھیکہ دینے کی جلدی میں حکام نے متعلقہ قواعد ”فیڈرل ایکوزیشن ریگولیشن“کو پس پشت ڈال کر ستمبر میں اس واحد کنٹریکٹر کو یہ ٹھیکہ دے دیا،نومبر 2009ء سے مارچ 2013ء تک 16 طیارے کابل انٹرنیشنل ہوائی اڈے جبکہ 4 جرمنی میں ریمسٹین کے فوجی ہوائی اڈے پر پہنچا دیں گے ان طیاروں کے بارے میں ہوا بازوں اور ان کی مرمت کرنے والے عملے کی طرف سے جلد ہی شکایتیں موصول ہونا شروع ہو گئی اور ایسے نقص اور خرابیاں سامنے آنے لگیں جن کی وجہ سے ان کے بارے میں سکیورٹی خدشات بھی ظاہر کئے جانے لگے ان طیاروں کی خریداری کے کنٹریکٹ میں کئی ایسی شقیں شامل تھیں جن کے تحت مذکورہ کمپنی کو طیاروں کی مکمل دیکھ بھال، مرمت،اضافی پرزہ جات اور ہوا بازوں کی تربیت میں بھی تعاون جیسی سہولیات فراہم کرنا تھیں لیکن یہ پورا کنٹریکٹ طیاروں کو 2014ء میں سکریپ کرکے فروخت کر دینے کی وجہ سے ختم کر دیا گیا۔
$$$123$$$
سابق افغان صدر حامد کرزئی نے 2012ء میں ایک امریکی ٹی وی کو انٹرویو دیتے ہوئے اس بات کا برملا اظہار کیا تھا کہ امریکہ اور نیٹو ممالک افغانستان میں کرپشن اور دہشت گردی کو فروغ دینے کے ذمہ دار ہیں کیونکہ افغان تاجروں کو بڑے بڑے ٹھیکے دے کر اس کے انتظامات کرنے کے اقدام سے ملک میں کرپشن میں اضافہ ہوا۔افغان طالبان کا بھی روز اول سے یہی دو ٹوک موقف رہا ہے کہ ”امریکہ اور یورپ کی طرف سے مقرر کردہ بلکہ مسلط کردہ انتظامیہ کو نہ ہم جانتے ہیں اور نہ ان کے پاس اتنا اختیار اور قوت ہے کہ افغانستان پر جاری استعمار کے خاتمہ کے لئے بروئے کار آئے اور ملک وملت کے مستقبل کے بارے فیصلہ کر سکے لہٰذا بات ہم ان سے کریں گے جو جنگ کی جڑ ہے اور جس نے ظالمانہ جارحیت سے وطن عزیز پر قبضہ کر رکھا ہے“۔
$$$123$$$
دوحہ معاہدہ میں ملک کی مکمل آزادی کی ضمانت دی گئی ہے۔امریکہ نے اب بھی اس پر یقین دہانی کرائی ہوئی ہے کہ افغانستان کے مستقبل اور بین الافغان مذاکرات سمیت افغانستان کے کسی بھی قومی اور ملی ایشو میں وہ مداخلت نہیں کرے گا لیکن بظاہر دیکھا جائے تو امریکہ نے عراق پر بھی یہ کہتے ہوئے حملہ کیا تھا کہ وہ عوام کو ایک آمر حکمران صدام سے نجات دلانا چاہتے ہیں بعد ازاں وہ دھوم دھڑکے سے عراق کی تعمیر نو میں مصروف ہو گئے مگر افسوسناک امر یہ ہے کہ عراق کی تعمیر نو تو کیا ہونی تھی الٹا یہ اسلامی ملک خانہ جنگی اور فرقہ وارانہ ونسلی فساد کا نشانہ بن گیا بالکل ایسے ہی دہشت گردی کے خلاف نام نہاد جنگ کا نعرہ لگا کر افغانستان میں محاذ آر ائی کا ایسا بازار گرم کیا گیا جس نے دیکھتے ہی دیکھتے دنیا بھر کے ممالک کو تباہی کے دہانے پر پہنچا دیا۔
$$$123$$$
یہ کہنا بے جا نہ ہو گا کہشام،افغانستان،عراق،کشمیر،فلسطین، بوسنیا،چیچنیا،یمن،برما،اردن،مصر،شمالی کوریا اور مشرق وسطیٰ کے وہ ممالک جو خانہ جنگی کی بری طرح لپیٹ میں ہیں کی موجودہ تباہ حال صورتحال کا ذمہ دار صرف امریکہ ہی ہے جس کا اعتراف آج اس کے اتحادی بھی کر رہے ہیں۔ افغانستان میں تعمیر نو کے حوالے سے سپیشل انسپکٹر جنرل جان ساپکو کی خصوصی رپورٹ جس میں یہ انکشاف کیا گیا ہے کہ امریکیوں اور اس کے حواریوں کا جاری کردہ تعمیر نو پروگرام بری طرح ناکام ہو چکا ہے کیونکہ اس سے افغان خطے میں غریب افغان عوام کی حالت تو نہ سدھر سکی البتہ حکمران طبقے سے تعلق رکھنے والے مٹھی بھر افغانی کروڑ پتی اور ارب پتی ضرور بن گئے ہیں لمحہ فکریہ سے کم نہیں ہے۔
$$$123$$$
پاکستان چین آئرن برادرز کی شہد سے میٹھی‘سمندروں سے گہری اور ہمالیہ سے بلند لازوال دوستی کے 70 برس مکمل ہونے کی مناسبت سے تقریبات کا آغاز کر دیا ہے اس موقع پر وزیر خارجہ قریشی نے چینی قیادت کو خراج تحسین پیش کرتے ہوئے کہا”ہمیں یقین ہے کہ صدر شی جن پنگ کی قیادت نے چینی قوم کو قومی امنگوں کی تکمیل میں بڑی مدد کیہے ۔
$$$123$$$
“وزیر خارجہ نے کہا کہ پاکستان اور چین دونوں ممالک کے رہنماؤں اور عوام کی متواتر نسلوں نے ان تعلقات کو مستحکم کرنے کے لئے انمول شراکت کی ہے ۔انہوں نے وبائی مرض پر قابو پانے کے لئے اینٹی کووڈ ویکسین اور دیگر سامان کی خوراکیں عطیہ کرنے پر چینی حکومت کا شکریہ ادا کیا اور چین کے بیلٹ اینڈ روڈ اقدام کے ویژن کی تعریف کی۔
$$$123$$$
وزیر خارجہ مخدوم شاہ محمود قریشی نے کہا پاکستان چین اقتصادی راہداری کا یہ مشترکہ منصوبہ اس خطے میں گیم چینجر کی حیثیت رکھتا ہے۔
$$$123$$$
آج چین دنیا کی دوسری بڑی اقتصادی طاقت ہونے کے ساتھ ساتھ عالمی تجارت اور آرٹیفیشل انٹیلی جنس میں اپنا لوہا منوا چکا ہے۔ان کے بقول چیئرمین ماؤزے تنگ اور وزیراعظم چو این لائی نے دونوں ممالک کے تعلقات کو مضبوط بنانے میں تاریخی کردار ادا کیا۔چینی وزیر خارجہ نے اپنے ویڈیو لنک خطاب میں کہا کہ گزشتہ 70 برسوں میں چین اور پاکستان نے مل کر تمام مشکلات پر قابو پاتے ہوئے منفرد آہنی دوستی قائم کی ہے۔
$$$123$$$
یہ دوستی دونوں ممالک کا سب سے قیمتی اسٹریٹجک اثاثہ بن چکی ہے اور اس کی جڑیں عوام کے دلوں میں گھر کر چکی ہیں۔ دونوں ممالک نے ہمیشہ اعلیٰ سطح کے قریبی تبادلوں کو برقرار رکھا ہے۔سات دہائی قبل اس خطہ میں لانگ مارچ کی شکل میں ماؤزے تنگ کی طویل اور کٹھن جدوجہد کے نتیجہ میں عوامی جمہوریہ چین کے نام سے نئی مملکت معرض وجود میں آئی تو اس کی اقوام متحدہ کی رکنیت کیلئے پاکستان نے سب سے پہلے اس کے حق میں ووٹ دیا۔
$$$123$$$
پھر عوامی جمہوریہ چین اور اسلامی جمہوریہ پاکستان کے درمیان 21 مئی 1951ء کو باضابطہ سفارتی تعلقات قائم ہوئے جو روز بروز نہ صرف مستحکم ہوتے گئے بلکہ لازوال دوستی میں بھی بدل گئے۔اس تناظر میں پاک چین دوستی اس خطے اور دنیا میں ضرب المثل بن چکی ہے اور دونوں ممالک باہمی اقتصادی تعاون ہی نہیں‘ایک دوسرے کے دفاع کیلئے دفاعی تعاون کے بندھنوں میں بھی بندھ چکے ہیں اور ایک دوسرے کی اسٹریٹجیکل ترجیحات بھی مشترکہ ہیں۔
$$$123$$$
آزمائش کی ہر گھڑی میں برادر چین نے پاکستان کی معاونت کی اور اس کا ساتھ نبھایا جبکہ قدرتی آفات میں بھی پاکستان کے متاثرہ علاقوں کی بحالی کیلئے امدادی کاموں میں کبھی کوئی کسر نہیں چھوڑی۔
$$$123$$$
جب بھارت نے 60 ء کی دہائی میں چین کے علاقے ارونا چل پردیش میں چینی فوجوں کے ساتھ چھیڑ چھاڑ کا سلسلہ شروع کیا جبکہ بھارت اس متصل جموں و کشمیر پر پہلے ہی اپنا فوجی تسلط جما چکا تھا اور پاکستان کی سلامتی کے درپے تھا جس کیلئے وہ اپنے زیر تسلط کشمیر ہی کے راستے پاکستان پر آبی دہشت گردی کا مرتکب ہو رہا تھا تو بھارت کے توسیع پسندانہ عزائم کو بھانپتے ہوئے دونوں نے دفاعی تعاون قائم کیا جو بعد میں فطری اتحاد میں بدل ہو گیا۔
$$$123$$$
چین کی پیپلز لبریشن آرمی نے ارونا چل پردیش میں بھارتی سورماؤں کو ناکوں چنے چبوا کر انہیں پسپائی پر مجبور کر دیا اور پھر جب بھارت نے ستمبر 1965ء میں پاکستان پر جنگ مسلط کی تو چین پاکستان کے ساتھ کندھے سے کندھا ملا کر کھڑا ہوا۔ اس نے ہر فورم پر کشمیر موقف پر پاکستان کا دو ٹوک ساتھ دیا اور اسی طرح چین پاکستان کی نیو کلیئر سپلائزر گروپ کی رکنیت کیلئے بھی اس کی بے لوث حمایت کرتارہا اور پاکستان کی سلامتی کونسل میں مستقل رکنیت کیلئے مضبوط آواز اٹھانے کے ساتھ ساتھ چین نے بھارت کی مستقل رکنیت کی ہمیشہ ڈٹ کر مخالفت کی۔
$$$123$$$
منموہن سنگھ کے دور میں جب اس وقت کے بھارتی آرمی چیف ایس کے سنگھ نے بھارت کے ایٹمی جنگی سازو سامان کے نشے میں بیجنگ اور اسلام آباد کو 96 گھنٹے میں بیک وقت برباد کرنے کی بڑھک ماری توپاکستان اور چین کے مابین دفاعی تعاون مزید مضبوط ہو گیا جو خطے کے امن و سلامتی کی بھی ضمانت بنا۔
$$$123$$$
اسی تناظر میں چین اور پاکستان کے مابین گوادر پورٹ سے منسلک اقتصادی راہداری کے مشترکہ منصوبے کا معاہدہ ہوا جو آج اللہ کے فضل سے آپریشنل ہونے کے قریب ہے جس سے پاکستان اور چین ہی نہیں اس پورے خطے کیلئے اقتصادی ترقی کے دروازے کھل جائیں گے اور سی پیک سے منسلک ممالک کی عالمی منڈیوں تک رسائی ہو گی تو اس کے ذریعے عالمی اقتصادی ترقی کے امکانات بھی روشن ہو جائیں گے۔
$$$123$$$
امریکہ اور بھارت کو اس حوالے سے سی پیک ایک آنکھ نہیں بھا رہا چنانچہ امریکہ اور بھارت دونوں نے سی پیک پر تحفظات کا اظہار کرکے اسے متنازعہ بنانے کی کوشش کی مگر چین نے ان دونوں کے تحفظات کا دو ٹوک جواب دیا۔بھارت کی مودی سرکار نے دو سال قبل پانچ اگست 2019ء کو اپنے غیر قانونی زیر تسلط جموں و کشمیر کو دو حصوں میں تقسیم کرکے اسے بھارتی سٹیٹ یونین میں شامل کیا تو اس پر چین نے ہی سب سے پہلے سلامتی کونسل کا ہنگامی اجلاس طلب کرایا اور کشمیریوں کے حق خودارادیت کی کھل کر حمایت کی۔
$$$123$$$
اسی دوران جب بھارتی فوجوں نے لداخ کے راستے اور ناچل پردیش میں چینی فوج کے ساتھ دوبارہ چھیڑ چھاڑ کی کوشش کی تو چین نے فی الواقع بھارت کو چھٹی کا دودھ یاد کرا دیا اور پھر دوسری بار ایسی ہی بھارتی کوشش پر اسے پھر انتہاء درجے کی زہمت اٹھانا پڑی۔اس میں کوئی دورائے نہیں کہ بھارتی مذموم عزائم کی تکمیل کی راہ میں بے مثال پاک چین دوستی سیسہ پلائی دیوار بنی ہوئی ہے جس سے ٹکرانے والی کوئی بھی بیرونی قوت پاش پاش ہو جائے گی۔
$$$123$$$
چین اور پاکستان کے تعلقات گزشتہ تین دہائیوں کے دوران دفاع اور سفارتکاری سے معیشت اور توانائی تک پھیل چکے ہیں،جس سے بیجنگ اسلام آباد کا سب سے بڑا تجارتی اور دفاعی شراکت دار بن گیا ہے۔دونوں ممالک کے مابین پہلے اعلیٰ سطحی سرکاری رابطے کا آغاز پاکستان کے سابق وزیراعظم محمد علی بوگرا اور ان کے چینی ہم منصب چاؤ انیلائی کے مابین 1955ء میں انڈونیشیا کانفرنس کے بینڈنگ میں ہوا تھا۔
$$$123$$$
اس رابطے کے بعد آنے والے سالوں میں پاکستان کے وزیراعظم حسین شہید سہروردی کے چین اور پریمیر چاؤ کے پاکستان کے متعلقہ دوروں کے بعد رابطہ کیا گیا۔تاہم 1963ء میں دونوں ممالک کے مابین سرحدی معاہدے پر دستخط کو ”آئرن برادرز“ کے مابین آج کی شراکت کی بنیاد کے طور پر دیکھا جاتا ہے۔پاکستان انٹر نیشنل ایئر لائن 1964ء میں چین کے لئے پروازیں چلانے والی پہلی غیر اشتراکی ملک کی ہوائی کمپنی بنا تھا۔
$$$123$$$
مقابل حریف بھارت کے خلاف 1965ء اور 1971ء کی جنگوں میں پاکستان کی حمایت کرنے کے علاوہ ،چین نے 1974ء میں ایلیٹ ایٹمی کلب میں شامل ہونے کے بعد خطے میں سیکیورٹی کے توازن کو برقرار رکھنے کے لئے اسلام آباد کی کوششوں کی حمایت کی۔چین پر مغربی ممالک اور ان کے میڈیا کی طرف سے الزام عائد کیا گیا تھا کہ وہ 1980ء کی دہائی میں خاموشی سے پاکستان کو اپنی جوہری صلاحیت کو بڑھانے میں مدد فراہم کر رہا تھا،اس کے باوجود کہ اسلام آباد تباہ حال سوویت یونین کے خلاف پہلی افغان جنگ میں امریکہ کا اتحادی تھا۔
$$$123$$$
بے شک پاک چین تعلقات کی دنیا کی حالیہ سفارتی تاریخ میں کوئی دوسری مثال نہیں ملتی۔
$$$123$$$
دسمبر 2020ء میں،بیجنگ نے سعودی عرب کی واپسی کے لئے اسلام آباد کو ایک بلین ڈالر کا نرم قرض دیا،3 بلین ڈالر کے اس قرض کی دوسری قسط جو پاکستان نے اپنے غیر ملکی ذخائر کو 2018ء میں ختم کرنے کے لئے ادھار لیا تھا۔اس کے علاوہ،چین نے پاکستان کو ال خالد،اور جے ایف تھنڈر لڑاکا طیاروں جیسی اہم جنگی ٹینک تیار کرنے میں پاکستان کی مدد کی۔
$$$123$$$
اسلام آباد نے 2017ء میں سرکاری سطح پر چلنے والی چین شپ بلڈنگ ٹریڈنگ کمپنی اور ایچ زیڈ شپ یارڈ کو چار چینی کثیر الجہتی جنگی جہازوں فریگیٹوں کا معاہدہ بھی کیا۔یہ بیجنگ ہی ہے جس نے ترکی اور ملائیشیا کے ساتھ مل کر پاکستان کو فنانشل ایکشن ٹاسک فورس یعنی بلیک لسٹ میں شامل کرنے کے اقدام کو ناکام بنایا۔نام نہاد دہشت گردی کے خلاف عالمی جنگ میں پاکستان نے امریکہ کے اتحادی اور صف اول کے ملک ہونے کا کردار ادا کیا۔
$$$123$$$
جنگ کا حصہ بننے کی وجہ سے اسے ناقابل تلافی جانی و بھاری مالی نقصانات اُٹھانا پڑے لیکن ماضی کے تلخ تجربات کو دفن کرکے پاکستان مستقبل پر نظریں جمائے ہوئے اور اس عمل میں چین پاکستان کے شانہ بشانہ ہر اس خواب اور ہر اُس بظاہر ناممکن ہدف کے حصول میں مدد فراہم کر رہا ہے جو پاکستان کو معاشی و اقتصادی خود انحصاری کے نزدیک کر رہا ہے۔
$$$123$$$
زراعت سے دفاع اور مواصلاتی نظام سے افرادی ترقی تک چین اور پاکستان کی دوستی دو طرفہ تعاون کا ایک ایسا باب ہے جس کا ہر حرف سنہرے حروف سے لکھنے لائق ہے اور دو ہمسایہ ممالک نے عالمی سطح پر بھی دوستی و تعاون کی نئی مثالیں قائم کی ہیں۔
$$$123$$$
پاکستان اور چین کے درمیان تعلقات دو ہمسایہ ممالک کے ایک دوسرے کی روائتی مدد اور تعاون سے کئی گنا بڑھ کر ہیں‘جو دفاعی شعبے میں تعاون سے لیکر چین پاکستان اقتصادی راہداری(سی پیک)جیسے کثیر الجہتی منصوبے تک پھیلے ہوئے ہیں۔چین خطے کی ترقی کے لئے پر عزم ہے جس کی ایک مثال سی پیک تو دوسری مثال شنگھائی کو آپریشن آرگنائزیشن کی صورت دیکھی جا سکتی ہے‘جسے ’شنگھائی معاہدہ‘بھی کہا جاتا ہے جو 8 رکن ممالک‘3 مبصر ممالک‘تین ڈائیلاگ پارٹنرز اور 3 مہمان ممالک پر مشتمل ہے جس کے تین بنیادی مقاصد میں سیاسی ‘اقتصادی اور دفاعی شعبوں میں ایک دوسرے کی مدد اور تعاون کرنا ہے۔
$$$123$$$
ایشیائی ممالک کے درمیان مختلف شعبوں میں تعاون کا یہ باقاعدہ آغاز 15 جون 2001ء کو شنگھائی میں سامنے آیا تاہم یہ تنظیم 26 اپریل 1996ء سے فعال ہے اور اس کے بانی ملک چین کے علاوہ پاکستان‘بھارت‘ازبکستان‘کرغزستان‘روس‘تاجکستان اور ازبکستان مستقل اراکین جبکہ افغانستان‘بیلا روس‘ایران اور منگولیا کو بطور مبصر شامل کیا گیا ہے۔پاکستان’ایس سی او‘ میں فعال کردار ادا کرنے کا عزم رکھتا ہے۔
$$$123$$$
پاک چین دوستی کا نیا پہلو یہ ہے کہ دنیا کی دو بڑی طاقتیں(امریکہ اور چین) کے درمیان جاری سرد جنگ پاکستان کے لئے آزمائش ثابت ہو رہی ہے اور عالمی حالات ایک مرتبہ پھر مختلف نوعیت کی سرد جنگ جو عالمی اقتصادی و تجارتی مفادات و بالاتری کے لئے ہے‘ پاکستان سے صف اول کا کردار ادا کرنے کی متقاضی ہے اور دنیا کو غلط فہمی کا شکار نہیں ہونا چاہئے کہ پاکستان کی ترجیح امریکہ اور چین کے درمیان کیا ہو گی؟۔
$$$123$$$
پاکستان کے دفاع کو ناقابل تسخیر بنانے اور مکمل کرنے میں چین کے تعاون کی وہ خاص اہمیت ہے‘جسے نظر انداز نہیں کیا جا سکتا اور یہ تعاون دیگر شعبوں کا احاطہ کرتے ہوئے پاکستان کی معاشی و اقتصادی ترقی کے اُس دور میں داخل ہو چکا ہے جہاں پاکستان کو چین کی پہلے سے زیادہ ضرورت ہے اور دونوں ممالک پہلے سے زیادہ ایک دوسرے کے قریب دکھائی دے رہے ہیں۔کسی بھی 2 ہمسایہ ممالک کے درمیان تعلقات کی اس قدر طویل اور گرمجوش دورانیہ غیر معمولی ہے اور اس بات کا عکاس ہے کہ پاک چین دوستی ایک کے بعد ایک شعبوں کا احاطہ کرتی چلی جائے گی۔
$$$123$$$
سیانے کہتے ہیں کہ”آغاز سے پہلے ایک نگاہ انجام پر بھی ڈال لینا انسان کے لئے بہتر ہوتا ہے اور اپنے کسی بہت ہی پیارے کے ساتھ مذاق کرنے سے قبل کم از کم سو بار تو ضرور سوچ ہی لینا چاہئے کیونکہ تمام جھگڑے ہنسی مذاق کے بطن سے ہی جنم لیتے ہیں“مگر چونکہ آج کل ہماری سیاست میں سیانے پائے ہی نہیں جاتے لہٰذا سیاست کے متعلق یہ ہی سیانے کچھ یوں فرماتے ہیں کہ”سیاست میں تمام مذاق ”سیاسی جھگڑے“ کے بطن سے پیدا ہوتے ہیں“یعنی 2 سیاسی جماعتوں کے درمیان جتنے مضبوط اور قدیم سیاسی جھگڑے ہوں گے یقینا پھر سیاسی مذاق بھی اُتنا ہی واہیات اور ہنسا ہنسا کر رلا دینے والا ہو گا،حیران کن طور پر سندھ کی سیاست کی حد تک تو سیانوں کی یہ بات اس بار بھی 100 فیصد درست ثابت ہوئی ہے اور واقعی تازہ ترین ”سیاسی مذاق“ پیپلز پارٹی اور ایم کیو ایم کے دیرینہ”سیاسی جھگڑے“ کی سنگینی،شدت اور طوالت کی پوری طرح سے عکاسی بھی کرتا ہے۔
$$$123$$$
پیپلز پارٹی کے ایک وفد نے سینیٹ کے امیدوار سید یوسف رضا گیلانی کی نشست پر سیاسی تعاون کرنے کی شرط پر ایم کیو ایم پاکستان کو 2 نشستوں کے ہمراہ کراچی میں بلدیاتی اختیارات دینے کی پیشکش کی ہے جبکہ دوسری جانب پیپلز پارٹی کے شریک چیئرمین بلاول بھٹو زرداری نے ایم کیو ایم پاکستان سے اپیل کی ہے کہ وہ کراچی کے حقوق کی جدوجہد پی ڈی ایم کے سیاسی پلیٹ فارم سے کریں گے تو انہیں”سیاسی افاقہ“ حاصل ہو گا۔
$$$123$$$
ایم کیو ایم پاکستان کے ایک وفد نے گورنر سندھ عمران اسماعیل سے درخواست کی ہے کہ چونکہ سندھ حکومت نے اُن کے اراکین اسمبلی کی سکیورٹی فوری طور پر ختم کر دی ہے جس کی وجہ سے انہیں سنگین سکیورٹی خدشات لاحق ہیں لہٰذا انہیں وفاق کی جانب سے خصوصی سکیورٹی فراہم کی جائے۔یکے بعد چند لمحوں کے تفاوت سے میڈیا کی زینت بننے والی ان خبروں سے آپ بخوبی اندازہ لگا سکتے ہیں کہ سینیٹ کے انتخابات کو لے کر پیپلز پارٹی اور ایم کیو ایم پاکستان کے مابین ”سیاسی مذاق“ سنجیدگی کے کون سے آسمان پر پہنچ چکا تھا بہرکیف سندھ کی 2 بڑی سیاسی جماعتوں کے درمیان سیاسی تعاون کا منظر اس قدر مزاحیہ ہے تو عوام کیلئے اصل فکر اور پریشانی کی بات تو یہ ہونی چاہئے کہ اگر خدانخواستہ ان دونوں جماعتوں کے درمیان حقیقی سیاسی عدم تعاون شروع ہو جائے تو پھر سندھ کی سیاست کا پیش منظر کیا ہو گا؟۔
$$$123$$$
پاکستان پیپلز پارٹی کو سندھ میں صرف اپنے ووٹ ملتے تو اس کی سینیٹ کی 6 نشستیں بنتی تھیں لیکن سندھ میں سیاسی مفاہمت کے تازہ ترین دور کا آغاز ہونے کا بعد یہ نیا بندوبست ہوا کہ پیپلز پارٹی کو سندھ سے 6 کے بجائے با آسانی سینیٹ کی 7 عدد نشستیں حاصل ہو گئیں ہیں یقینا یہ کمال وزیر اعلیٰ سندھ سید مراد علی شاہ کی انتظامی صلاحیتوں کا ہی ہے کہ جنہوں نے بروقت تحریک انصاف کے اہم ترین رہنما حلیم عادل شیخ جیل کی چار دیواری تک پہنچا کر تحریک انصاف کی صفوں میں سراسیمگی پیدا کر دی جس کے باعث سندھ سے پیپلز پارٹی 6 کے بجائے7 نشستیں کمال سیاسی مہارت و مفاہمت سے جیت جانے میں کامیاب ہو گئی ہے دوسری جانب پیپلز پارٹی سینیٹ کی اضافی نشستوں کے حصول کیلئے بلوچستان میں اس غیر معمولی سیاسی کارکردگی کا مظاہرہ نہیں کر سکی جس کے پیپلز پارٹی کی قیادت کی طرف سے دعویٰ کئے جا رہے تھے۔
$$$123$$$
ذرائع کے مطابق بلوچستان میں بھی پیپلز پارٹی کی سیاسی تمنائیں کماحقہ پورا ہونے سے اس لئے رہ گئیں ہیں کہ بلوچستان عوامی پارٹی (باپ) ابھی تک مقتدر حلقوں کی نظروں سے اس قدر نہیں گری ہے کہ اس کے سارے ووٹ ہی پیسے کی طاقت سے خرید لئے جاتے بلاشبہ باپ پارٹی کی اپنی زیادہ تر سینیٹ نشستیں جیت جانے کی وجہ سے سینیٹ کے ایوان میں تحریک انصاف کم از کم معمولی سی سادہ اکثریت حاصل کرنے میں تو کامیاب ہو ہی گئی ہے،واضح رہے کہ وزیراعظم پاکستان جناب عمران خان کو سینیٹ میں ملنے والی سادہ اکثریت اپوزیشن جماعتوں کو ایوان بالا میں دیوار سے لگانے کے لئے کافی و شافی ”سامان سیاست“ ہر گز مہیا نہیں کر سکے گی بلکہ الٹا اب تو تحریک انصاف کو سینیٹ میں اپوزیشن جماعتوں کا دباؤ مسلسل برداشت کرنا ہو گا تاہم سینیٹ انتخابات کے بعد سیاسی جماعتوں کا کھیل ختم نہیں بلکہ شروع ہوا ہے۔
$$$123$$$
سندھ کی سیاست پر سینیٹ انتخابات کے ممکنہ نتائج کے انتہائی دور رس مثبت یا منفی سیاسی اثرات مرتب ہونے کی قوی امکانات پائے جاتے ہیں کیونکہ اگر عمران خان سینیٹ کے ایوان میں سادہ اکثریت حاصل کرنے میں کامیاب ہو جاتے تو وہ سب سے پہلے 18 ویں ترمیم میں ردو بدل یا پھر اس کی تنسیخ کا اقدام ہی کرتے اور یہ اندیشہ اس لئے بھی عین قرین قیاس لگتا تھا کہ گزشتہ 3 برس کے دوران بطور وزیراعظم پاکستان عمران خان ایک سے زائد بار اس بات کا عندیہ دے چکے ہیں۔
$$$123$$$
وفاقی حکومت کی مثالی انتظامی کارکردگی کی راہ میں سب سے بڑی رکاوٹ 18 ویں ترمیم ہے۔لہٰذا حالیہ سینیٹ انتخابات میں پاکستان تحریک انصاف کی جیت 18 ویں ترمیم کی آئینی زندگی کے لئے یقینی طور پر موت کا پروانہ ثابت ہو سکتی تھی اور اس بات کا بخوبی ادراک پیپلز پارٹی کو قیادت کو بھی ہے یہی وجہ ہے کہ پیپلز پارٹی،اپوزیشن اتحاد میں شامل جماعتوں کے ساتھ مل کر سینیٹ کے ایوان میں تحریک انصاف کو اقلیتی جماعت میں بدلنے کا ناقابل یقین اَپ سیٹ کر دکھایا یوں اب 18 ویں ترمیم کی متوقع آئینی موت کے خطرات بھی وقتی طور پر ٹل گئے ہیں۔
$$$123$$$
سینیٹ انتخابات میں اپوزیشن اتحاد کی کامیابی نے سندھ حکومت کے حوصلے بھی خوب بلند کر دیئے ہیں۔جس کے مثبت اور منفی اثرات سندھ کے سیاسی منظر نامے میں جلد ہی ملاحظہ کے لئے دستیاب ہوں گے۔
$$$123$$$
یاد رہے کہ حفیظ شیخ کی عبرت ناک شکست اور یوسف رضا گیلانی کی فقید المثال جیت نے جس طرح سے تحریک انصاف کی حکومت کے اعتماد کے پرزے پرزے کئے ہیں یقینا وہ مناظر پاکستانی سیاست میں مدتوں یادگار رہیں گے کیونکہ گزشتہ 3 برسوں کی سیاسی تاریخ گواہ ہے کہ وزیراعظم عمران خان نے متحدہ اپوزیشن کو اپنے خلاف کسی ایک محاذ پر بھی جیت کا معمولی سا مزہ بھی چکھنے نہیں دیا تھا مگر اتنی پے درپے سیاسی شکستوں کے بعد اچانک سے سینیٹ انتخابات میں ایک ناقابل یقین اور غیر معمولی فتح نے کم از کم اس بات پر تو پوری طرح سے مہر تصدیق ثبت کر دی ہے کہ اپوزیشن رہنماؤں کے پاس”سیاسی تجربہ“ عمران خان سے کہیں زیادہ ہے مگر دوسری جانب حالیہ سینیٹ انتخابات میں آزادانہ خرید و فروخت نے یہ تلخ حقیقت بھی عوام پر آشکار کر دی ہے کہ پاکستان میں ”توازن“ شاید اب کبھی بھی درست نہیں ہو سکے گا۔
$$$123$$$
میانمار نے 1948ء میں برطانیہ سے آزادی حاصل کی۔اس کا زیادہ تر عرصہ اس نے فوجی حکومت کے تحت گزارا ہے۔2010ء کے بعد سے پابندیوں میں نرمی کی گئی جس سے 2015ء میں آزادانہ انتخابات ہوئے اور اگلے سال تجزبہ کار اپوزیشن رہنما آنگ سان سوچی کی قیادت میں حکومت قائم ہوئی۔اقتدار سے محروم آنگ سان سوچی کی تاریخ بھی بہت عجیب ہے،وہ خود بھی ایک فوجی جنرل اونگ سان کی بیٹی ہیں جنہوں نے ماضی میں میانمار کو برطانوی تسلط سے آزاد کرانے کی جدوجہد میں اہم کردار ادا کیا تھا لیکن پھر وقت کا پہیہ پلٹا اور 1988ء میں فوجی جرنیل کی بیٹی نے اپنی سیاسی جماعت ’نیشنل لیگ فار ڈیموکریسی‘کی بنیاد رکھ کر اس وقت کی فوجی حکومت کے خلاف جدوجہد شروع کر دی۔
$$$123$$$
1990ء کے انتخابات میں سوچی کی پارٹی نے بھاری اکثریت تو حاصل کر لی مگر فوج نے انہیں اقتدار منتقل کرنے کے بجائے گھر میں نظر بند کر دیا اور اس دوران انہیں نوبل پرائز سے بھی نوازا گیا۔پھر 2016ء میں سوچی کی پارٹی کامیاب ہوئی مگر فوج کے ساتھ شراکت اقتدار کا معاہدہ بھی کرنا پڑا کیونکہ میانمار کا آئین کے مطابق فوج کو اقتدار میں 25 فیصد حصہ ملتا ہے اور وزارت دفاع و داخلہ جیسی اہم وزارتیں بھی فوج کے لئے مختص ہیں۔
$$$123$$$
پھر ایسی افواہیں سامنے آنے لگیں کہ سوچی آئین تبدیل کرکے فوج کو اقتدار سے الگ کرنا چاہتی ہیں جو کہ اس بغاوت کی اہم وجہ ثابت ہوئی۔
$$$123$$$
میانمار میں فوجی حکومت کیخلاف عوامی مظاہرے دن بہ دن زور پکڑتے جا رہے ہیں،جس میں اب تک درجنوں افراد کے ہلاک ہو چکے ہیں۔میانمار میں ہونے والے مظاہروں کی روک تھام کیلئے تعینات پولیس افسران کی بڑی تعداد مظاہرہ کرنے والوں پر تشدد کرنے کے احکامات کو مسترد کر رہی ہے۔
$$$123$$$
اقوام متحدہ کا کہنا ہے کہ ہنگاموں میں اب تک پچاس سے زائد افراد ہلاک کیے جا چکے ہیں۔مظاہرین کے اجتماعات پر کئی بار فائرنگ کی گئی۔غیر ملکی خبر رساں ادارے کے مطابق 600 سے زائد پولیس افسران فوجی زیر قیادت حکومت کو غیر فعال بنانے کی کوشش میں شہری نافرمانی کی تحریک میں شامل ہو گئے ہیں۔میانمار میں فوج کے اقتدار پر قبضے کے خلاف سینکڑوں افراد ملک بھر میں مظاہرے کر رہے ہیں۔
$$$123$$$
مظاہرین فوج کی حکمرانی کے خاتمے اور بغاوت کے دوران معزول اور نظر بند کیے جانے والے آنگ سان سوچی سمیت ملک کے منتخب حکومتی رہنماؤں کی رہائی کا مطالبہ کر رہے ہیں۔ایک مقامی صحافی نے خبر رساں ادارے روئٹرز کو بتایا کہ مبینہ طور پر میانمار کے علاقے مونوا میں ایک مظاہرے کے دوران چھ افراد کو فائرنگ کرکے ہلاک کر دیا گیا جبکہ کم از کم 30 افراد زخمی ہیں۔
$$$123$$$
احتجاج کرنے والے ایک شخص نے روئٹرز کو بتایا:”انھوں نے واٹر کینن سے ہم پر پانی نہیں پھینکا،منتشر ہونے کی کوئی وارننگ جاری نہیں کی،انھوں نے بس اپنی بندوقیںچلائیں۔ ویڈیو اسٹریمنگ سائٹ یوٹیوب نے میانمار کی فوج کے زیر انتظام چلنے والے چینلز کو بند کر دیا۔ غیر ملکی میڈیا کے مطابق یوٹیوب کی جانب سے میانمار کی فوج کے 5 چینلز کو بند کیا گیا ہے جس کی یوٹیوب نے خود تصدیق کی ہے۔
$$$123$$$
یوٹیوب کا کہنا ہے کہ اس نے اپنی کمیونٹی گائیڈ لائنز کے تحت ان چینلز کو فوری طور پر ویڈیو شیئرنگ پلیٹ فارم سے ہٹا دیاہے۔ دوسری جانب ایک بھارتی گروپ نے دعویٰ کیا ہے کہ میانمار پولیس افسران کے ایک گروپ نے اعلیٰ حکام کے احکامات نہ ماننے پر سرحد پار کرکے پناہ لینے کی بھی کوشش کی ہے۔علاوہ ازیں اقوام متحدہ میں میانمار کے نائب سفیر نے بطور سفیر چارج لینے سے انکار کر دیا ہے،اس سے قبل میانمار کے سفیر کو فوجی قیادت کے خلاف بولنے پر برطرف کیا گیا ہے۔
$$$123$$$
میڈیا رپورٹس کے مطابق میانمار میں فوجی بغاوت کے بعد سے جاری احتجاج میں اب تک سکیورٹی فورسز کی کارروائیوں کے نتیجے میں 55 افراد ہلاک ہو چکے ہیں جس کی عالمی طاقتوں نے بھی شدید مذمت کی ہے۔یکم فروری کو فوج نے اقتدار پر قبضہ کرکے منتخب حکومت کو گھر بھیج دیا اور کئی رہنماؤں کو گرفتار کر رکھا ہے جس کے خلاف ملک بھر میں شدید احتجاج اور سول نافرمانی کی تحریک جاری ہے۔
$$$123$$$
فوجی بغاوت کے خلاف سڑکوں پر موجود عوام فوری طور پر فوجی حکمرانی کا خاتمہ اور آنگ سان سوچی سمیت گرفتار رہنماؤں کی رہائی کا مطالبہ کر رہے ہیں۔یکم فروری کی صبح جب سورج کی کرنوں نے میانمار کی زمین پر روشنی بکھیری تو وہاں بسنے والے لوگ اس دن کی تاریکی سے واقف نہیں تھے،طاقت کے ایوانوں میں فیصلہ ہو چکا تھا کہ برسراقتدار جماعت نیشنل لیگ فار ڈیموکریسی کی سربراہ آنگ سان سوچی کی جمہوری حکومت کا تختہ الٹ دیا جائے گا۔
$$$123$$$
پھر وہ وقت آیا جب میانمار کی فوجی قیادت نے اپنے مذموم عزائم کو عملی جامہ پہنا کر آنگ سان سوچی سمیت دیگر پارٹی قیادت کو گرفتار کر لیا۔اقتدار پر قابض فوجی سربراہ جنرل من آنگ ہلینگ نے اپنی تقریر میں کہا کہ میں نے ایک سال کے اندر ملک میں نئے الیکشن کروانے اور کامیاب ہونے والی جماعت کو اقتدار منتقل کرنے کا اعلان کیا اور ملک میں اتحاد و تنظیم کی ضرورت کے گھسے پٹے فوجی نعروں کے ساتھ اپنی تقریر ختم کی۔
$$$123$$$
پھر فوجی بغاوت کے خلاف عوام کا ردعمل سامنے آیا جس کے نتیجے میں اب تک درجنوں لوگ ہلاک اور سینکڑوں زخمی ہو گئے۔
$$$123$$$
میانمار کی حالیہ فوجی بغاوت کو امریکہ کی جانب سے بھی سخت مزاحمت کا سامنا ہے۔امریکی صدر نے ایک ایگزیکٹو آرڈر میں فوجی بغاوت میں ملوث جرنیلوں پر ویزے کی پابندی عائد کر دی اور اب یہ فوجی جنرلز امریکہ میں اپنے ایک ارب ڈالر سے زائد کے اثاثوں سے محروم ہو گئے ہیں۔
$$$123$$$
آنگ سان سوچی کو مسلم دنیا میں نفرت کی نگاہ سے دیکھا جاتا ہے کیونکہ انہوں نے میانمار کی سرزمین روہنگیا مسلمانوں پر تنگ کی اور دنیا نے مسلمانوں پر ظلم کے دلخراش مناظر دیکھے۔میانمار میں فوجی بربریت کے نتیجے میں 8 لاکھ مسلمانوں کو انتہائی مشکل حالات میں بنگلہ دیش ہجرت کرنا پڑی۔اس سے سوچی کی عالمی شہرت متاثر ہوئی اور ان سے نوبل پرائز واپس لینے کا مطالبہ زور پکڑا۔
$$$123$$$
برطانیہ اور کینیڈا نے میانمار کے فوجی جرنیلوں پر انسانی حقوق کی خلاف ورزی میں ملوث ہونے کے الزامات لگاتے ہوئے ان پر پابندیاں عائد کر دیں۔ برطانیہ اور کینیڈا نے بھی میانمار میں حالیہ فوجی بغاوت کے ذریعہ جمہوری طور پر منتخب حکومت کا تختہ الٹنے میں ملوث فوجی جرنیلوں کے اثاثے منجمد کر دیے اور ان پر سفری پابندیاں عائد کر دی ہیں۔اس دوران میانمار میں حالیہ فوجی بغاوت کے خلاف احتجاجی مظاہروں کا سلسلہ جاری ہے۔
$$$123$$$
مظاہرین میں سرکاری ریلوے کے ملازمین بھی شامل ہو گئے ہیں۔ برطانیہ نے کہا کہ وہ میانمار کے تین فوجی جرنیلوں کے اثاثے منجمد اور ان پر سفری پابندیاں عائد کر رہا ہے جبکہ کینیڈا نے نو فوجی عہدیداروں کے خلاف کارروائی کرنے کا اعلان کیا ہے۔
$$$123$$$
برطانیہ نے جن تین جرنیلوں کے خلاف پابندیوں کا اعلان کیا ہے ان میں میانمار کے وزیر دفاع میاٹن او،وزیر داخلہ سوئے ٹٹ اور ان کے نائب تھان لینگ شامل ہیں۔
$$$123$$$
کینیڈا نے میانمار کے وزیر دفاع اور وزیر داخلہ کے علاوہ سات دیگر عہدیداروں کے اثاثے منجمد کر دیے اور ان کے ساتھ کسی طرح کے مالی لین دین پر بھی پابندی عائد کر دی ہے۔برطانوی وزیر خارجہ ڈومینک راب نے کہا ہم اپنے بین الاقوامی اتحادیوں کے ساتھ مل کر میانمار کی فوج کو انسانی حقوق کی پامالیوں کا ازالہ اور عوام کے لئے انصاف کے حصول کا تقاضہ کریںگے۔
$$$123$$$
برطانیہ میں فوجی جنٹا کے رہنما من آنگ ھلاینگ پر پہلے ہی پابندیاں عائد تھیں۔برطانیہ نے ان پر روہنگیا مسلمانوں اور دیگر نسلی اقلیتی گروہوں کے خلاف انسانی حقوق کی پامالیوں کا الزام عائد کیا تھا۔کینیڈا کے وزیر خارجہ مارک گارنیوٴ نے کہا اوٹاوا کا یہ قدم میانمار میں فوج کی جانب سے جمہوری حقوق کی توہین کے خلاف متحدہ کارروائی کا حصہ ہے۔
$$$123$$$
میانمار کی حکومت نے برطانیہ اور کینیڈا کی طرف سے عائد پابندیوں پر فوری طور پر کوئی ردعمل ظاہر نہیں کیا ہے۔خبر رساں ایجنسی روئٹرز کے مطابق جاپان،بھارت، امریکہ اور آسٹریلیا پر مشتمل کواڈ گروپ نے میانمار میں جمہوریت کو جلد از جلد بحال کرنے کا مطالبہ کیا ہے۔جاپانی وزیر خارجہ توشی منشو موتیگی نے کہا کہ کواڈ گروپ میانمار کی صورت حال کو طاقت کے ذریعہ تبدیل کرنے کی یک طرفہ کوشش کی سخت مذمت کرتا ہے۔
$$$123$$$
جاپانی وزیر خارجہ نے کہا کہ کواڈ کی ایک ورچوئل میٹنگ کے دوران رکن ممالک اس بات پر متفق تھے کہ میانمار میں جمہوری طور پر منتخب حکومت کو جلد از جلد بحال کرنے کی ضرورت ہے۔میانمار کی فوج نے حکومت پر کنٹرول حاصل کرنے کے بعد ایک سال کے لئے ہنگامی حالت کا نفاذ کر دیا ہے۔فوج ایک سال بعد پارلیمانی انتخابات کروانے کا اعادہ کر چکی ہے۔فوج نے الیکشن کو دھاندلی زدہ قرار دیتی ہے اور اس نے افتتاحی اجلاس کے انعقاد کے بجائے آنگ سان سوچی کی حکومت کو دوبارہ عام انتخابات کرانے کا مشورہ دیا تھا۔
$$$123$$$
انتخابات میں خاتون رہنما کی سیاسی جماعت کو واضح کامیابی حاصل ہوئی تھی۔
$$$123$$$
تجزیہ کاروں کا اس پر اتفاق ہے کہ 1948ء سے شروع ہونے والی فوجی بغاوتوں اور حکومتی عمل میں موجودگی کی وجہ سے میانمار میں فوج کو اقتدار کا ایک انتہائی طاقتور عنصر قرار دیا جاتا ہے اور کے اثرات بدستور دیکھے جا سکتے ہیں۔اس ادارے نے برسوں کئی اقسام کے چیلنجز کا سامنا کیا۔
$$$123$$$
اس میں وسیع پیمانے پر عائد کی جانے والی بین الاقوامی پابندیاں بھی شامل تھیں لیکن ان کا فوجی جرنیلوں نے کوئی اثر نہیں لیا تھا۔ میانمار کی آزادی کے ہیرو آنگ سان قرار دیے جاتے ہیں ،جو جاپانی استعماریت کے حامی تھے لیکن بعد میں اتحادی قوتوں کے حامی بن گئے تھے۔وہ بھی فوج کے ادارے کو ناگزیر خیال کیا کرتے تھے۔آنگ سان کو 1948ء میں قتل کر دیا گیا تھا۔
$$$123$$$
فوج کا نصب العین آج بھی مستعمل ہے۔جنرل نی ون نے سن 1962ء میں پہلی مرتبہ حکومت کا تختہ الٹ کر اقتدار پر قبضہ کر لیا تھا۔انہوں نے برمی سوشلزم کی راہ ہموار کرنے کی کوشش کی جو انجام کار ناکامی سے دوچار ہو جائیں لیکن جنرل نی ون یقینی طور پر ملکی سیاسی نظام تبدیل کرنے میں ضرور کامیاب ہوئے تھے۔ان کا متعارف کیا ہوا نظام بدستور ملک پر نافذ ہے۔
$$$123$$$
1988ء میں قائم ہونے والی سیاسی جماعت نیشنل لیگ برائے ڈیموکریسی میں آنگ سان سوچی کے علاوہ تمام اراکین ریٹائرڈ فوجی افسران تھے۔سیاسی حکومت کی بحالی کے بعد سوچی کی نگرانی میں قائم حکومت نے 2017ء میں ایک قانون منظور کیا تھا اور اس کے تحت فوج کے افسران کی سول عہدوں پر تعیناتی کو محدود کر دیا گیا۔وہ شخص جس نے میانمار کے جمہوری تجربے کا تختہ الٹ کر دنیا کو دنگ کر دیا تھا،وہ اب تک صرف دو مرتبہ اپنی وضاحت کے لئے سرکاری ٹیلی ویژن پر عوام کے سامنے آئے ہیں۔
$$$123$$$
ٹیلی پرامٹر کے سامنے گھبرائے ہوئے سے نظر آنے والے جنرل من آنگ ہلینگ نے اپنی تقریر میں فوجی بغاوت، ملک کی منتخب سیاسی قیادت کو حراست میں رکھنے،ملک کے طول و عرض میں ہر شعبے زندگی کی جانب سے فوجی حکومت کے خلاف ہونے والے مظاہروں،عالمی برادری کی جانب سے مذمتی بیانات اور ملک پر نئی پابندیاں عائد کرنے کے خطرات کے متعلق کوئی بات نہیں تھی۔منتخب حکومت کا تختہ الٹنے پر عوامی غم و غصہ کو کم کرنے کی کوشش میں ناتجربہ کاری کے باعث ان کی واضح بے چینی کے علاوہ،من آنگ ہلینگ نے اس خطرناک بحران کے متعلق بھی کوئی آگاہی نہیں دی جس میں انھوں نے اقتدار پر قبضہ کرکے اپنے ملک کو گھسیٹا ہے۔
$$$123$$$
سرزمین فلسطین پر صیہونی ریاست کی جارحیت و بربریت سے مشرق وسطیٰ آج بدامنی اور خانہ جنگی کی لپیٹ میں ہے،مظلوم فلسطینیوں کو اسرائیل کے مظالم سہتے سہتے 54 برس سے زائد ہو چکے ہیں لیکن یہ ظلم کی سیاہ رات ہے کہ چھٹنے کا نام نہیں لے رہی۔مقبوضہ علاقوں میں یہودی بستیوں کی تعمیر اور اقوام متحدہ،عالمی برادری اور امریکہ کا دوہرا معیار قیام امن کی راہ میں سب سے بڑی رکاوٹ بنا ہوا ہے۔
$$$123$$$
اسلام اور فلسطین کے تشخص کا خاتمہ شروع ہی سے صیہونی حکومت کے پیش نظر رہا ہے یہی وجہ ہے کہ اس منصوبے کو پایہ تکمیل تک پہنچانے کیلئے امریکی آشیرباد پر صیہونی ظلم وستم کا سلسلہ بدستور جاری ہے۔عالمی برادری کی طرف سے مقبوضہ علاقوں میں یہودی بستیاں تعمیر نہ کرنے کے مطالبات کو یکسر مسترد کرتے ہوئے اسرائیل یہودی آباد کاری کیلئے آئے روز مظلوم فلسطینیوں کی زمینیں غصب کر رہا ہے اور اب تک ایک اندازے کے مطابق مقبوضہ مغربی کنارے پر 5 لاکھ سے زائد یہودی آباد کاروں کو بسایا جا چکا ہے۔
$$$123$$$
اسرائیلی حکومت غزہ کی پٹی پر قبضے کے بعد سے علاقے میں یہودی بستیوں کی تعمیر کے حوالے سے سینکڑوں منصوبے بنا چکی ہے جن پر مکمل عمل درآمد ہو چکا ہے۔مقبوضہ علاقوں سے فلسطینیوں کا جبری انخلاء اور بیت المقدس کی زمان و مکان کے لحاظ سے تقسیم کے بعد نصاب میں تبدیلی بھی اسی سلسلے کی ایک کڑی ہے۔ صیہونی ریاست نے فلسطین پر اپنے ناجائز قبضے کے دوران ظلم و بربریت کی ناصرف تاریخ رقم کی بلکہ عالمی معاہدوں کو نظر انداز کرتے ہوئے یہودی آباد کاری میں اضافہ کیا جس میں سب سے زیادہ اضافہ نیتن یاہو کے دور حکومت میں ہوا ہے۔
$$$123$$$
اسرائیلی فوج کے ہاتھوں جہاں ایک طرف فلسطینی مرد مظالم کا شکار ہیں وہیں دوسری طرف بے گناہ خواتین اور نو عمر بچوں اور بچیوں سے اسرائیلی جیلیں بھری پڑی ہیں جہاں ہزاروں قیدی سخت اذیت کا شکار ہیں ،خواتین خصوصاً نوجوان لڑکیوں کو گرفتار کرکے جیلوں میں ٹھونس کر انہیں مردوں کی طرح سخت جسمانی تشدد کا نشانہ بنانے کے بعد ان کی رہائی کیلئے بھاری جرمانہ وصول کیا جاتا ہے۔
$$$123$$$
قیدیوں کی رہائی اسرائیلی انتظامیہ کی آمدنی کا منافع بخش ذریعہ بن چکا ہے۔اسرائیلی درندے مظلوم فلسطینیوں کو شہید کرکے جذبہ حریت کو کچلنے کیلئے ہر حربہ استعمال کر رہے ہیں۔صیہونی حکومت کے فلسطینیوں خاص طور پر بچوں اور خواتین کے خلاف جارحانہ اور پرتشدد اقدامات پوری دنیا کے ضمیر کو جھنجوڑ رہے ہیں۔
$$$123$$$
اقوام متحدہ اور انسانی حقوق کے عالمی اداروں کی طرف سے صیہونی مظالم کے اعتراف کے باوجود آج تک صرف لفظی مذمت پر ہی اکتفا کیا گیا جس سے عملی طور پر فلسطینیوں کی کوئی مدد ہوئی اور نہ ہی کبھی ان حملوں کی روک تھام کے لئے کوئی اقدامات دیکھنے کو ملے لیکن اب بین الاقوامی فوجداری عدالت کی طرف سے فلسطینی علاقوں میں صیہونی ریاست کے مبینہ جرائم کی باضابطہ تحقیقات شروع ہونے کے بعد امریکہ کا اس پر احتجاج سمجھ سے بالاتر ہے۔
$$$123$$$
امریکہ کی نائب صدر کملا ہیرس نے اسرائیلی وزیراعظم کو اپنی حمایت کا یقین دلاتے ہوئے جنگی جرائم کی تفتیش کی جو مخالفت کی ہے وہ سوالیہ نشان ہے۔واشنگٹن کے مطابق آئی سی سی کو فلسطینی علاقوں میں اسرائیلی ریاست کے خلاف جرائم کی تحقیقات کا مینڈیٹ حاصل نہیں لیکن ججز نے یہ واضح کر دیا ہے کہ ان کا فیصلہ ہیگ میں قائم عدالت کی بنیاد رکھنے والے دستاویزات کے دائرہ اختیار کے اصولوں پر مبنی ہے اور اس سے ریاست یا قانونی حدود کا تعین کرنے کی کسی کوشش کی ضرورت نہیں۔
$$$123$$$
اسرائیل کے خلاف جنگی جرائم کی تحقیقات کے لئے 2019ء میں غزہ کی پٹی پر اسرائیلی فوجی کارروائیوں اور مغربی کنارے میں یہودی آباد کاری کی سرگرمیاں بھی ٹھوس جواز مہیا کرتی ہیں۔قابل غور امر یہ ہے کہ عالمی عدالت انصاف کی تحقیقات میں 2014ء میں اسرائیلی فوج اور غزہ کے فلسطینیوں کے درمیان ہونے والی 50 روزہ جنگ کے واقعات کی بھی تحقیق ہو گی،یہاں یہ امر بھی قابل ذکر ہے کہ 2010ء میں غزہ جانے والے فریڈم فلوٹیلا 3 جہازوں سے ایک”مادی مرمارا“ پر 10 ترک کارکنوں کے اسرائیلی فوجیوں کے ہاتھوں قتل کئے جانے کے واقعہ کی تحقیقات سے انکار کیا گیا تھا تاہم موجودہ صورتحال میں پیشرفت کی ایک معقول بنیاد موجود ہونے کے ساتھ ساتھ قابل قبول مواد بھی موجود ہے۔
$$$123$$$
13 جون 2014ء سے لے کر اب تک کے اسرائیل کے زیر قبضہ غرب اردن،مشرقی یروشلم اور غزہ کی پٹی میں ہونے والے واقعات کا احاطہ کرتے ہوئے آئی سی سی کو اب مقبوضہ علاقوں میں قتل عام روکنے کیلئے معاہدوں روم کے مطابق کارروائی کرنا ہو گی جنہیں اقوام متحدہ بھی تسلیم کرتا ہے۔یاد رہے کہ اسرائیل نے کبھی بھی معاہدہ روم کی توثیق نہیں کی لیکن اقوام متحدہ کے سیکرٹری جنرل نے 2015 ء میں فلسطینیوں کے الحاق کی توثیق کر دی تھی۔
$$$123$$$
اسرائیلی وزیراعظم فیصلہ یہودیت مخالفت،منافقت کا مظہر ہے اور یہودی عوام کے خلاف نازیوں کے ذریعے ہونے والے مظالم کی تکرار کو روکنے کے لئے قائم کردہ عدالت اب یہودی عوام کے خلاف استعمال ہو رہی ہے نیتن یاہو کے جارحانہ عزائم کو آشکار کر رہا ہے۔
$$$123$$$
صیہونیوں نے بیسویں صدی کے اوائل میں فلسطین کی جغرافیائی اہمیت کے پیش نظر اسے اپنے قبضہ میں کرنے کا پروگرام ترتیب دیا تھا۔
$$$123$$$
عالمی طاقتوں کی سرپرستی میں اس وقت یہ سازش عملی شکل اختیار کر گئی تھی جب دنیا کے نقشے پر مسلمانوں کے قلب میں واقع اسرائیل نامی ناجائز صیہونی ریاست کا اعلان 15 مئی 1948ء کو ہوا تھا۔اسرائیل جب ایک الگ ریاست کے طور پر دنیا کے نقشے پر ابھرا تھا تو اس وقت اس کا کل رقبہ صرف 5 ہزار مربع میل اور اس کی حدود میں کم و بیش 5 لاکھ یہودی آباد تھے جبکہ اب اسرائیل کا رقبہ 34 ہزار مربع میل اور آبادی 57 لاکھ سے زائد ہے۔
$$$123$$$
اسرائیل نے 16 یہودی بستیوں کو 1948ء میں زیر تسلط آنے والے علاقوں کے ساتھ ملا دیا تھا تاکہ صیہونی ریاست کے توسیع پسندانہ عزائم پورے ہو سکیں۔تسلط و طاقت کے فلسفہ پر قائم ناجائز ریاست کے ظلم و جور اور سفاکیت و بربریت کا سلسلہ ہر آنے والے دن کے ساتھ دراز تر ہوتا جا رہا ہے۔1967ء کی جنگ میں اسرائیل نے مصر سے غزہ کی پٹی بھی چھین لی بعد ازاں مزید علاقوں پر قابض ہوتا چلا گیا۔
$$$123$$$
صیہونی ریاست نے 16 یہودی بستیوں کو 1948ء میں زیر تسلط آنے والے علاقوں کے ساتھ ملا دیا تھا تاکہ صیہونی ریاست کے توسیع پسندانہ عزائم پورے ہو سکیں۔مقبوضہ بیت المقدس کے علاقے میں فلسطینیوں کی ہتھیائی گئی اراضی پر 26 یہودی بستیوں میں لاکھوں صیہونی رہائش پذیر ہیں،یہ تعداد غرب اردن میں یہودی آباد کاروں کا 54.6 فیصد بنتی ہے،البریح اور رملہ کے علاقہ میں 24 یہودی رہائشی منصوبوں میں ہزاروں یہودی رہائش پذیر ہیں۔
$$$123$$$
یہودیوں نے مسجد اقصیٰ سے 150 میٹر کے فاصلے پر ”معالیہ از یتیم“ کے نام سے ایک کالونی بھی تعمیر کی ہے جس میں 132 رہائشی اپارٹمنٹس ہیں،اگر اسرائیل کو اس قسم کے اقدامات سے روکا نہ گیا تو وہ پورے فلسطین پر قبضہ کر سکتا ہے۔اسرائیلی حکومت غزہ کی پٹی پر قبضے کے بعد سے علاقے میں یہودی بستیوں کی تعمیر کے حوالے سے سینکڑوں منصوبے بنا چکی ہے جن پر مکمل عمل درآمد ہو چکا ہے ۔
$$$123$$$
26 بستیاں تو مقبوضہ بیت المقدس میں جبکہ رملہ اور البریح ضلع میں 24 یہودی بستیاں قائم کی گئی ہیں۔
$$$123$$$
اسرائیل جو کہ آج اسلحہ پیدا کرنے والا ایک بڑا ملک بن چکا ہے اس کا وجود دراصل انگریزوں کا ہی مرہون منت ہے۔نیتن یاہو حکومت کے جنگی جنون کا خمیازہ اسرائیلی عوام پر بجلی بن کر ٹوٹ رہا ہے۔آج امریکہ کے تمام فیصلہ ساز ادارے یہودی لابی ہی کے ماتحت ہیں اور پینٹاگان پر بھی یہودی ہی قابض ہیں۔
$$$123$$$
اس میں کوئی شک وشبے کی گنجائش نہیں ہے کہ اسرائیلی معیشت کا پہیہ امریکی امداد سے ہی چل رہا ہے کیونکہ اس کا وجود دراصل انگریزوں کا ہی مرہون منت ہے اور یہ حقیت اب سب پر عیاں بھی ہو چکی ہے کہ اسرائیلی کا پشتیبان امریکہ ہی ہے یہی وجہ ہے کہ آج تک عالمی برادری اور انسانی حقوق کے بین الاقوامی ادارے اسرائیلی مظالم پر صرف لفظی مذمت کرنے پر اکتفا کرتے آرہے ہیں۔
$$$123$$$
عالم اسلام کا دفاع اور مظلوم مسلمانوں کی مدد ہم سب پر فرض ہے لیکن اسرائیلی بربریت اور جارحیت پر او آئی سی، عرب لیگ اور دیگر مسلم ممالک کی خاموشی بھی لمحہ فکریہ سے کم نہیںہے، یہاں ضرورت اب اس امر کی ہے کہ دین اسلام کی ترویج اور امت مسلمہ کے تحفظ کیلئے تمام مسلم ممالک مشترکہ لائحہ عمل مرتب کریں تاکہ مظلوم فلسطینیوں کو اسرائیلی جارحیت اور بربریت سے نجات دلائی جا سکے۔
$$$123$$$
اسرائیلی قبضے اور مظالم کیخلاف مظلوم فلسطینیوں کی قربانیاں ناقابل فراموش ہیں جنہیں عالمی برادری بھی تسلیم کرتی ہے اس کا اندازہ اس امر سے لگایا جا سکتا ہے کہ فلسطین پر اسرائیلی بربریت پر یو این او کی جو متعدد بار رپورٹس جاری ہوئی ہیں اس میں اسرائیلی ظلم و تشدد کا برملا اعتراف کرتے ہوئے مقبوضہ علاقے میں اسرائیل کے ناجائز تسلط اور انسانی حقوق کی بدترین پامالی پر شدید تنقید کی گئی ہے۔
$$$123$$$
صیہونی حکومت کے ظالمانہ برتاؤ سے متعلق عالمی برادری خصوصاً اقوام متحدہ کی سستی و کاہلی اور مغرب کی ہمہ گیر حمایت نے فلسطینیوں کے خلاف اسرائیل کو اپنی ظالمانہ اور توسیع پسندانہ پالیسیوں کو جاری رکھنے کے سلسلے میں گستاخ بنایا ہوا ہے لہٰذا اقوام متحدہ پر بھی بڑی بھاری ذمہ داری عائد ہوتی ہے کہ وہ اپنی ہی قراردادوں پر عملدرآمد یقینی بنانے کے لئے سنجیدگی کا مظاہرہ کرے۔
$$$123$$$
ارکان پارلیمنٹ کی ”بولیاں“ یعنی کہ خرید و فروخت کوئی نئی بات نہیں لیکن یہ خوش آئند امر ہے کہ اس مرتبہ سرعام لگنے والی”منڈی“ کیخلاف پی ٹی آئی حکومت نے جس منظم انداز میں آواز بلند کی ہے اس نے جہاں الیکشن کمیشن کو شفاف انتخابات کرانے کیلئے نئی منصوبہ بندی کرنے پر مجبور کیا وہیں ہر خاص و عام پر یہ آشکار کر دیا کہ خدمت خلق کے جذبے سے سرشار عوامی نمائندے سالہا سال سے کس طرح اپنے ضمیر کو سرعام”نیلام“ کرتے آئے ہیں۔
$$$123$$$
قومی اسمبلی میں گزشتہ دنوں ہونے والے سینیٹ انتخابات میں حفیظ شیخ کی شکست اور یوسف رضا گیلانی کی کامیابی کے بعد یہ چہ میگوئیاں جاری تھیں کہ حکومت اب زیادہ دیر نہیں چل سکے گی لیکن وزیراعظم پاکستان عمران خان کو ایوان سے 178 اراکین نے اعتماد کا ووٹ ڈال کر ”پی ڈی ایم“ کے سیاسی غبارے سے ہوا نکال دی ہے۔
$$$123$$$
پاکستان کی پارلیمانی تاریخ میں دوسرا موقع ہے کہ کسی وزیراعظم نے ایوان سے اعتماد کا ووٹ لیا ہو اس سے قبل 1993ء میں سابق وزیراعظم نواز شریف نے بھی اعتماد کا ووٹ لیا تھا لیکن اب 2021ء میں ممکنہ طور پر ہونے والے اعتماد کے ووٹ میں فرق یہ ہے کہ موجودہ کارروائی آئین کی دفعہ 91 شق 7 کے تحت ہوئی۔
$$$123$$$
سیاسی نظام میں اعتماد کا ووٹ حاصل کرنے کی حکمت یہ ہے کہ اس کے نتیجے میں بحران تھم جائے اور حکومت اعتماد کے ساتھ اپنی ذمہ داریاں احسن طریقے سے انجام دے سکے۔
$$$123$$$
اپوزیشن کی یہ کوشش تھی کہ سینیٹ انتخابات کے نتائج کو استعمال کرتے ہوئے حکومت پر عدم اعتماد کی تلوار لٹکائی جائے لیکن ایسا ممکنہ ہو سکا۔ سپریم کورٹ احکامات کے باوجود الیکشن کمیشن نے جس طرح حالیہ انتخابات کرائے ہیں اس پر حکومتی عدم اعتماد لمحہ فکریہ سے کم نہیں ہے۔
$$$123$$$
یوسف رضا گیلانی کے بیٹے کی سینیٹ انتخابات میں ووٹ کی خرید و فروخت اور اس کو ضائع کرنے کے حوالے سے ایک مبینہ خفیہ ویڈیو منظر عام پر آنے کے بعد الیکشن کمیشن کا اس کیخلاف نوٹس نہ لینا سمجھ سے بالاتر ہے۔سینیٹ انتخابات میں عددی اکثریت رکھنے والی حکومتی جماعت کے امیدوار کی ناکامی اور اپوزیشن کے متفقہ امیدوار کی کامیابی نے بہت سے سوالات جنم دئیے ہیں جن میں سرفہرست یہ ہیں کہ تحریک انصاف کے وہ ارکان کون ہیں جنہوں نے پارٹی قواعد و ضوابط کی خلاف ورزی کرتے ہوئے قیادت کیخلاف بغاوت کی؟کیا آنے والے دنوں میں ان کے خلاف بھی ویسی ہی کارروائی ہو گی جس طرح جنرل الیکشن سے قبل کے پی کے میں 20 صوبائی اراکین اسمبلی کو پیپلز پارٹی کے 2 سینیٹرز جتوانے پر فارغ کر دیا گیا تھا؟کیا حکومت اور اتحادی جماعتوں کے متفقہ امیدوار صادق سنجرانی چیئرمین سینیٹ بن پائیں گے؟یہ تو وقت ہی بتائے گا لیکن وزیراعظم عمران خان نے اسمبلی فلور پر جس جارحانہ انداز میں اپنے عزم کا اظہار کرتے ہوئے کرپٹ عناصر کو آڑے ہاتھوں لیا ہے اس سے یہی دکھائی دے رہا ہے کہ آنے والے چند دنوں میں بعض نامور شخصیات کے گرد گھیرا تنگ ہونے والا ہے۔
$$$123$$$
وطن عزیز میں کرپشن اور اقربا پروری اس حد تک سرایت کر چکی ہے کہ شاید ہی کوئی ایسا ادارہ ہو جسے سیاسی جماعتوں نے مذموم مقاصد کیلئے استعمال نہ کیا ہو۔مقدس ایوانوں میں ممبرانوں کی سرعام”بولیاں“ اس کا واضح ثبوت ہے۔یہ کہنا بے جا نہ ہو گا کہ نیب زدہ اپوزیشن کا پی ڈی ایم کی صورت میں مشروط اتحاد ”مزاحمتی“ نہیں بلکہ کافی حدتک ”مفاہمتی“دکھائی دے رہا ہے اور وقت نے یہ ثابت بھی کیا ہے۔
$$$123$$$
کرپشن مقدمات میں ملوث متعدد سیاسی شخصیات حکومت پر دباؤ بڑھا کر اپنی معافی تلافی یعنی کہ”ڈیل“اور”ڈھیل“کیلئے ہر ممکن راستہ تلاش کرنے کی کوششوں میں مصروف ہیں اب دیکھنا یہ ہے کہ حکومت اس حوالے سے آنے والے دنوں میں کون سا لائحہ عمل طے کرتی ہے بہرحال وزیراعظم عمران خان نے واشگاف الفاظ میں یہ عندیہ دیا ہے کہ وہ قوم کی لوٹی ہوئی دولت ہر حال میں واپس لائیں گے اور کسی کو کوئی ”این آر او“ نہیں دیا جائے گا۔
$$$123$$$
قرضوں کے بوجھ تلے دبے پاکستان کو جن بے شمار اندرونی و بیرونی مسائل نے جکڑا ہوا ہے ان میں سے بیشتر انہی حکمرانوں کے پیدا کردہ ہیں جو آج اپنی ناکامیوں کا ملبہ دوسروں پر ڈال کر سڑکوں پر احتجاج کر رہے ہیں۔ماضی میں اقوام عالم میں پاکستان کی گرتی ساکھ کو بحال کرنے کے لئے کوئی بھی مثبت اقدامات دیکھنے کو نہیں ملے۔مولانا فضل الرحمن آج اپوزیشن جماعتوں خصوصاً پیپلز پارٹی اور مسلم لیگ ن کے ساتھ مل کر جو حکومت کیخلاف فعال کردار ادا کر رہے ہیں وہ کشمیر کمیٹی کے متعدد بار چیئرمین بننے کے باوجود آج تک ادا نہ کر سکے۔
$$$123$$$
یاد رہے کہ جے یو آئی کے سربراہ 2018ء میں الیکشن ہارنے کے بعد تحریک انصاف کی حکومت کو تسلیم کرنے سے انکار کرتے ہوئے احتجاجی تحریک کی دھمکی دی تھی حالانکہ مولانا،پی پی اور مسلم لیگ ن کی قیادت کے حکومت مخالف مبہم بیانیئے پر اکثر رہنماء و کارکنان سخت نالاں دکھائی دے رہے ہیں۔متحدہ اپوزیشن کی تحریک میں اب وہ دم خم نظر نہیں آرہا جس کی توقع کی جا رہی تھی۔
$$$123$$$
اس میں بھی کوئی دورائے نہیں ہیں کہ تحریک انصاف کی حکومت کو ماضی کی نسبت مہنگائی اور بے روزگاری کی بڑھتی ہوئی خوفناک لہر پر کنٹرول کرنے میں کافی دشواری کا سامنا کرنا پڑ رہا ہے۔قدرتی وسائل سے مالا مال خطہ تباہ حالی کا شکار کیسے ہوا اس حوالے سے کسی بھی دور میں جاننے کی کوشش نہیں کی گئی جس کا نتیجہ یہ نکلا کہ جہاں پی آئی اے،سٹیل ملز،ریلوے اور دیگر منافع بخش ادارے سفید ہاتھی بن گئے وہیں سرمایہ کاروں کے بیرون ممالک رخ کرنے اور سیاحوں کی اچانک عدم دلچسپی سے پاکستان کو ناقابل تلافی نقصان سے دوچار ہونا پڑا۔
$$$123$$$
گزشتہ 10 برس کے دوران ٹیکس بیس کا کم ہونا، زرمبادلہ کے ذخائر کی تباہ حالی اور سرکاری اداروں کا مسلسل نقصان میں رہنا ملکی معاشی بدحالی کے وہ عوامل ہیں جنہیں درست کرنے کیلئے ایک وقت درکار ہے۔قومی اسمبلی سے وزیراعظم پر ایوان کے اعتماد نے اپوزیشن کے سیاسی غبارے سے ہوا نکال دی ہے لہٰذا اب کوئی بھی سیاستدان اس پوزیشن میں نہیں کہ حکومت سے ٹکر لی جائے دوسرے لفظوں میں جے یو آئی(ف)، پیپلز پارٹی اور مسلم لیگ ن کے قائدین کی سیاست اب ”آئی سی یو“ وارڈ میں آخری ہچکی لے رہی ہے۔
$$$123$$$
سنگاپور میں آن لائن شائع ہونے والے بعض اشتہارات کو غیر ذمہ دارانہ مارکیٹنگ کے ساتھ ساتھ انسانی اسمگلنگ کا ذمہ دار ٹھہرایا جا رہا ہے۔المیہ تو یہ ہے کہ گھریلوملازمائیں ’اشیائے تجارت‘بن گئیں ہیں۔ایک رپورٹ کے مطابق سنگاپور میں 250,000 سے زائد غیر ملکی گھریلو ملازمائیں موجود ہیں۔
$$$123$$$
ان میں سے زیادہ تر کا تعلق انڈونیشیا سے ہے جو زیادہ تنخواہوں کے لئے اس متمول ریاست کا رُخ کرتی ہیں۔اس کے علاوہ سنگاپور کے سخت قوانین کا بھی یہی مطلب ہے کہ وہاں ایسی کام کرنے والی خواتین کے لئے ماحول اور سہولیات ملائیشیا یا مشرق وسطیٰ کے ممالک سے بہتر ہیں۔تاہم ملازمتوں کے حوالے سے ایک ایڈ ایجنسی کی طرف سے دیے گئے درجنوں ایسے اشتہارات وجہ تنازعہ بن گئے جن پر الزامات لگائے گئے کہ ان میں گھریلو کام کرنے والی ان خواتین کو ایک ایجنسی نے بطور قابل فروخت اشیاء پیش کیا ہے ۔
$$$123$$$
سنگاپور کے مقامی میڈیا کے مطابق اس ایجنسی نے 50 ایسے آن لائن اشتہارات دیے جن میں گھریلو ملازماؤں کو’برائے فروخت‘ پیش کیا گیا۔2006ء میں ایسی خواتین کو سنگاپور کے ایک شاپنگ سینٹر میں باقاعدہ قطار میں کھڑا کرکے فروخت کے لئے پیش کیا گیا تھا۔ یہاں تک کہ بعض اپارٹمنٹس کی فروخت کے ساتھ انڈونیشیا سے تعلق رکھنے والی دو گھریلو ملازماؤں کی مفت فراہمی کا وعدہ بھی کیا گیا تھا۔
$$$123$$$
مائیگرینٹ کیئر کے سینٹر آف مائیگریشن کے مطابق انڈونیشیا سے تعلق رکھنے والے ورکرز کے لئے بیرون ممالک ملازمت حاصل کرنے کے قانونی طریقے کے مطابق یہ لازمی ہے کہ ان کے پاس باقاعدہ کانٹریکٹ ہو جس میں مستقبل کے آجر کا نام اور پتہ واضح طور پر درج ہو۔یعنی انہیں ملک چھوڑنے سے قبل ہی یہ معلوم ہوتا ہے کہ وہ کہاں ملازمت کریںگی۔ تاہم سنگاپور میں آن لائن اشتہارات کا مطلب ہے کہ وہاں یہ قانونی تقاضہ پورا نہیں کیا جاتا۔
$$$123$$$
سنگاپور میں گھریلو ملازمین سے انتہائی بد سلوکی اور پھر قتل کے ایک خوفناک واقعے میں مرکزی ملزمہ نے اعتراف جرم کر لیا ہے۔بھارتی نژاد ملزمہ نے اپنی غیر ملکی ملازمہ کو اس طرح قتل کیا،جس کی شاید ہی کوئی دوسری مثال موجود ہو۔سنگاپور جنوب مشرقی ایشیا کی ایک ایسی بہت چھوٹی سی لیکن انتہائی امیر شہری ریاست ہے،جہاں ایشیا کے زیادہ تر غیر ممالک سے آکر گھروں میں کام کرنے والے ملازمین کی تعداد تقریباً ڈھائی لاکھ بنتیہے۔
$$$123$$$
یہ ملازمین زیادہ تر خواتین ہوتی ہیں اور ان سے بد سلوکی کے واقعات بھی کوئی نئی بات نہیں ہیں۔لیکن 40 سالہ گائتری موروگیان نے جس طرح کے جرائم کا ارتکاب میانمار سے تعلق رکھنے والی اپنی 24 سالہ ملازمہ کے ساتھ کیا،اس کی سنگاپور میں غیر ملکیوں کے خلاف جان لیوا جرائم کی تاریخ میں شاید ہی کوئی دوسری مثال موجود ہو۔ گائتری موروگیان نے سماعت کے دوران عدالت کو بتایا کہ وہ اپنی گھریلو ملازمہ پیانگ گائے ڈون کے قتل کی مرتکب ہوئی تھی۔
$$$123$$$
ملزمہ نے اعتراف جرم کرتے ہوئے ایک مقامی عدالت میں دیے گئے اپنے بیان میں کہا کہ اس نے مقتولہ ملازمہ پر چھری سے حملے کیے تھے،اسے ڈنڈوں سے پیٹا تھا، اس کا جسم استری سے جلایا تھا اور پھر اس کا گلا اتنا دبایا تھا کہ پیانگ گائے ڈون کا انتقال ہو گیا تھا۔ 
$$$123$$$
موروگیان کو قتل کے اس ایک جرم سے متعلق اپنے خلاف انتہائی سنگین نوعیت کے 28 مختلف الزامات کا سامنا ہے۔
$$$123$$$
ملزمہ کی سزا کم از کم عمر قید ہو سکتی ہے۔عدالت میں پیش کردہ دستاویزات کے مطابق ملزمہ گائتری موروگیان اور اس کے شوہر نے،جو ایک پولیس افسر ہے، پیانگ گائے ڈون کو اپنے ہاں 2015ء میں اس لئے ملازم رکھا تھا کہ وہ ان کی چار سالہ بیٹی اور ایک سالہ بیٹے کی دیکھ بھال کر سکے۔اس کے بعد ایک سال سے بھی زیادہ عرصے تک گائتری موروگیا ن اپنی اس ملازمہ کو ہر روز پیٹتی رہی۔
$$$123$$$
کبھی کبھی تو دن میں کئی کئی مرتبہ اور اس جرم میں گائتری کی 61 سالہ ماں بھی شامل ہو جاتی تھی۔یہ انہی خوفناک مظالم اور تشدد کا نتیجہ تھا کہ پیانگ گائے ڈون جولائی 2016ء میں اس وقت انتقال کر گئی تھی،جب ایک روز ملزمہ گائتری اسے’پاگلوں کی طرح‘کئی گھنٹوں تک پیٹتی،اس پر حملے کرتی،اسے ایذا پہنچاتی اور اس کا جسم استری سے جلاتی،رہتی تھی۔ عدالتی ریکارڈ کے مطابق گائتری موروگیان پیانگ گائے ڈون پر اتنا ظلم کرتی تھی کہ اسے کھانے کے لئے خوراک بہت کم دی جاتی تھی، سونے کے لئے وقت بھی بہت ہی کم اور ملزمہ کے گھر ملازمت کے صرف ایک سال کے اندر اندر میانمار سے تعلق رکھنے والی اس جوان عورت کا جسمانی وزن تقریباً 40 فیصد کم ہو گیا تھا۔
$$$123$$$
خواتین کا استحصال صرف انسانوں کی اسمگلنگ کرنے والے گروہوں اور ان سے جسم فروشی کروانے والے جرائم پیشہ افراد کے ہاتھوں ہی نہیں ہوتا۔ایسے عناصر میں کبھی کبھی غیر ملکی سفارتکار اور ان کے اہل خانہ بھی شامل ہوتے ہیں۔یہ سفارتکار اور ان کے اہل خانہ اپنے ہاں کام کرنے والی گھریلو ملازماؤں کی مالی مجبوریوں سے فائدہ اٹھاتے ہوئے،ان سے غیر انسانی حد تک مشقت لیتے ہیں اور اکثر ان کے یہ جرائم منظر عام پر بھی نہیں آتے۔
$$$123$$$
جرمنی میں متعین ایک سعودی سفارتکار کے گھر پر کام کرنے والی ایک ملازمہ کے ساتھ بھی اس سعودی شہری کے مجموعی طور پر سات افراد پر مشتمل خاندان نے طویل عرصے تک ایسا ہی سلوک کیا،جس کی تفصیلات نے ہر کسی کو پریشان کر دیا۔جرمن دارالحکومت برلن میں انسانی حقوق کے لئے کام کرنے والی بان ینگ نامی تنظیم کی ایک خاتون اہلکار نیویدتا پرشاد کہتی ہیں”دیوی رتبشاری کو اکثر اس کا آجر سعودی اہلکار،اس کی بیوی اور بچے بھی پیٹتے تھے۔
$$$123$$$
کبھی ہاتھوں سے اور کبھی مختلف اشیاء کے ساتھ۔اس کی ہمیشہ تذلیل کی جاتی تھی۔اسے کبھی بھی اس کا نام لے کر نہیں پکارا جاتا تھا،بلکہ گالی دے کر۔“
$$$123$$$
نیویدتا پرشاد کہتی ہیں کہ ان کی تنظیم کو جب دیوی رتبشاری کے حالات کا علم ہوا تو اس نے موقع ملنے پر ایسے استحصال زدہ انسانوں کی مدد کرنے والے اپنے ایک ماہر کارکن کے ذریعے بہت مشکل حالات میں اس انڈونیشی خاتون کو سعودی سفارتکار کے گھر سے نکالا۔
$$$123$$$
بان ینگ انسانی حقوق کے لئے کام کرنے والی ایک ایسی تنظیم ہے،جو ایسی بہت سی غیر سرکاری تنظیموں کے ایک یورپی نیٹ ورک کا حصہ ہے۔اس تنظیم کا برلن میں قائم مشاورتی مرکز ہر سال اوسطاً ایسی دس خواتین کو تحفظ فراہم کرنے میں کامیاب ہو جاتا ہے جو ملازمت کے نام پر تشدد و نوعیت کے استحصال کا شکار ہو چکی ہوتی ہیں۔جرمن ادارہ برائے انسانی حقوق سے تعلق رکھنے والی ایک ماہر ہائیکے رآبے کہتی ہیں کہ کسی ملازم یا ملازمہ کو پیٹنا اور اسے بند کیے رکھنا صرف بنیادی انسانی حقوق کی خلاف ورزی ہی نہیں بلکہ غلامی پر پابندی کے بین الاقوامی قانون کی بھی خلاف ورزی ہے۔
$$$123$$$
کسی ملازم سے زیادہ کام کروا کر اسے کم یا بالکل کوئی اجرت ادا نہ کرنا بھی یورپی ملکوں کے اقتصادی اور سماجی قوانین کے منافی ہے۔ہائیکے رآبے کہتی ہیں کہ سفارتی اہلکاروں کو ان کے میزبان ملکوں میں اپنے خلاف قانونی کارروائی سے استثنیٰ حاصل ہوتا ہے۔ ہائیکے رآبے کہتی ہیں”ایسے کسی بھی واقعے میں متاثرہ انسان قانونی طور پر کچھ کرنے کی پوزیشن میں نہیں ہوتا۔دیوی رتبشاری کے لئے عملی طور پر پوری دنیا میں کوئی ایسی جگہ نہیں،جہاں وہ اپنے حقوق کا قانونی مطالبہ کر سکے۔“
$$$123$$$
یہ تو سب ہی کو بہت پہلے سے معلوم تھا پی پی کراچی،سانگھڑ اور تھرپارکر میں ہونے والے ضمنی انتخابات با آسانی جیت لے گی لیکن انتخابی سیاست میں”آسانی“کی بھی کچھ”سیاسی اقسام“ہوا کرتی ہیں۔ہمارے خیال میں جس آسانی سے پیپلز پارٹی نے سندھ میں ہونے والے حالیہ ضمنی انتخابات میں پاکستان تحریک انصاف اور اس کی اتحادی جماعتوں کو شکست فاش دی ہے یقینا”سیاسی آسانی“ کی یہ سب سے بدترین قسم ہی قرار دی جا سکتی ہے،حیران کن بات یہ ہے کہ کسی ایک ضمنی نشست پر بھی تحریک انصاف اور جی ڈی اے کا مشترکہ اُمیدوار پاکستان پیپلز پارٹی کے اُمیدوار کے مقابلے میں اتنے سے ووٹ بھی حاصل کرنے میں کامیاب نہ ہو سکا کہ جتنے ووٹ کسی انتخابی امیدوار کو کونسلر کی نشست جیتنے کیلئے درکار ہوتے ہیں خاص طور پر انتخابی حلقہ 88 ملیر کے متعلق عوام میں ضمنی انتخابی معرکہ شروع ہونے سے قبل ایک مبہم سی امید ضرور پائی جاتی تھی کہ شاید یہاں کے ضمنی انتخاب میں پیپلز پارٹی اور تحریک انصاف کے امیدواروں کے درمیان کانٹے کا مقابلہ دیکھنے کو میسر آجائے مگر شومئی قسمت کہ اس انتخابی نشست پر بھی نہ تو عمران اسماعیل کی گورنری کا جادو چلا اور نہ ہی حلیم عادل شیخ کی سیاسی پھرتیاں اپنا رنگ جمانے میں کامیاب ہو سکیں اور پاکستان پیپلز پارٹی کے امیدوار یوسف بلوچ نے 21731 حاصل کرکے بھاری برتری کے ساتھ تحریک انصاف کے امیدوار جان شیر جونیجو کو تاریخی شکست سے دوچار کر دیا۔
$$$123$$$
یاد رہے کہ اس انتخابی حلقہ میں تحریک انصاف کے امیدوار نے صرف 4753 ووٹ حاصل کئے جبکہ پی ٹی آئی سے لاکھ درجے بہتر انتخابی کارکردگی کا مظاہرہ تو نوزائیدہ سیاسی جماعت تحریک لبیک پاکستان کی جانب سے دیکھنے میں آیا کہ جس کا امیدوار 4476 ووٹ حاصل کرنے میں کامیاب رہا یعنی اگر تحریک لبیک پاکستان 278 ووٹ مزید حاصل کر لیتی تو تحریک انصاف اس انتخابی حلقہ میں دوسرے درجہ کی سیاسی جماعت بھی نہ رہ پاتی،یکے بعد دیگرے تین ضمنی نشستوں پر واضح کامیابی سے جہاں پیپلز پارٹی کے سیاسی اعتماد میں زبردست ہوا ہے وہیں سندھ حکومت کے انتظامی حوصلے بھی خوب بلند تر ہو چکے ہیں اور یہ ”سیاسی اعتماد“ اور ”انتظامی حوصلے“ کا مشترکہ کرشمہ ہی ہے کہ تحریک انصاف سندھ کے متحرک ترین رہنماء حلیم عادل شیخ کو جیل کی چار دیواری میں قید کر دیا گیا ہے حالانکہ چند ہفتے قبل تک یہی حلیم عادل شیخ لہک لہک کر وزیر اعلیٰ سندھ مراد علی شاہ کی ممکنہ گرفتاری کے سیاسی دعوے کر رہے تھے لیکن آج حالات کی ستم ظریقی ملاحظہ ہو کہ مراد علی شاہ پوری تمکنت کے ساتھ وزیر اعلیٰ سندھ کے منصب پر براجمان ہیں جبکہ حلیم عادل شیخ کو تحریک انصاف کی وفاقی حکومت کی موجودگی میں پابند سلاسل کیا جا چکا ہے۔
$$$123$$$
سندھ حکومت اس بات سے انکاری ہے کہ حلیم عادل شیخ کی گرفتاری میں کسی بھی طرح سے اس کا ”انتظامی عمل دخل“ ہے لیکن جاننے والے بخوبی سمجھتے ہیں کہ حلیم عادل شیخ کی گرفتاری سندھ حکومت کی رضا مندی یا سیاسی منشا کے بغیر کی ہی نہیں جا سکتی تھی دراصل حالیہ ضمنی انتخابات میں غیر معمولی کامیابی سے سندھ حکومت کو سیاسی دباؤ سے باہر نکلنے کا جو موقع ملا ہے اسے بروقت بروئے کار لاتے ہوئے وزیر اعلیٰ سندھ سید مراد علی شاہ نے تحریک انصاف سندھ کی قیادت کے خلاف کھل کر سیاسی کھیل کھیلنے کا فیصلہ کیا ہے تاہم بعض سیاسی تجزیہ کاروں کو خدشات لاحق ہیں تحریک انصاف اور پیپلز پارٹی کے درمیان شروع ہونے والی اس نئی جارحانہ سیاسی چپقلس کے نتیجے میں سندھ کی سیاست آنے والے ایام میں سنگین قسم کے بحرانوں کی زد میں بھی آسکتی ہے،مثال کے طور پر تحریک انصاف کراچی کی قیادت کی جانب سے حلیم عادل شیخ کی گرفتاری کا تمام تر ”سیاسی نزلہ“ سندھ پولیس پر گرانے کی کوشش کی جا رہی ہے۔
$$$123$$$
ذرائع کے مطابق تحریک انصاف کراچی کی اعلیٰ قیادت نے باضابطہ طور پر وزیراعظم عمران خان کو اپنا پیغام پہنچایا ہے کہ”آئی جی سندھ وزیر اعلیٰ سندھ سید مراد علی شاہ کے سیاسی ایماء پر تحریک انصاف کے ساتھ امتیازی سلوک کے مرتکب ہو رہے ہیں لہٰذا انہیں فوری تبدیل کر دیا جائے“حالانکہ تلخ حقیقت تو یہ ہے کہ تحریک انصاف سندھ کی مقامی قیادت،سیاسی و انتخابی محاذ پر پیپلز پارٹی سے مقابلہ کرنے کی سرے سے اہلیت ہی نہیں رکھتی جسے ہماری اس رائے پر ذرہ برابر بھی شک ہو وہ گزشتہ تین برسوں پر محیط تحریک انصاف کی مقامی قیادت کی صوبہ بھر میں سیاسی و انتظامی کارکردگی ملاحظہ کر سکتا ہے دراصل تحریک انصاف کراچی کی قیادت کا سارا وقت اور توانائی ایک دوسرے کے ساتھ الجھنے میں ہی گزر جاتا ہے۔
$$$123$$$
اس لئے تحریک انصاف کے رہنما سوشل میڈیا پر تصاویر میں تو بہت زیادہ دکھائی دیتے ہیں لیکن عوامی حلقوں انہیں تلاش کر پانا،کسی وسیع و عریض صحرا میں ایک سوئی کو ڈھونڈنے سے بھی زیادہ مشکل کام ہے جبکہ پیپلز پارٹی سندھ کی قیادت کو آپ لاکھ برا بھلا کہیں مگر ان میں یہ خوبی بہر صورت پائی جاتی ہے وہ اپنے حلقے کی عوام کے ساتھ ہمہ وقت منسلک و مربوط رہتی ہے یہی وجہ ہے کہ حالیہ ضمنی انتخابات میں پیپلز پارٹی کے حصہ میں فقید المثال کامیابی حصے میں آئی حالیہ سیاسی تناظر میں اگر واقعی پاکستان تحریک انصاف کی قیادت پیپلز پارٹی کو سندھ کے سیاسی میدان کا رزار میں مشکلات سے دوچار کرنے کا ارادہ رکھتی ہے تو پھر یقینا سب سے پہلے تحریک انصاف کے قائدین کو سوشل میڈیا کی ”مصنوعی سیاست“ کے خول سے باہر نکل کر اپنے اپنے عوامی حلقوں میں عوام کی سمت جانا ہو گا خاص طور پر کراچی کے عوامی حلقے جہاں سے گزشتہ قومی انتخابات میں تحریک انصاف کو زبردست انتخابی کامیابی حاصل ہوئی تھی وہاں کے عوام ہنوز تحریک انصاف کے ان سیاسی نمائندوں کے شدت کے ساتھ منتظر ہیں جنہیں انہوں نے ووٹ دے کر ایوان اقتدار تک رسائی دی تھی۔
$$$123$$$
اہلیان کراچی کے انتظامی مسائل اور سیاسی دکھوں کا مداوا کرنا تحریک انصاف کی عوامی نمائندوں کی اولین ترجیح ہونا چاہئے فقط یہ ایک واحد عوامی شاہراہ ہے جس سے گزر کر تحریک انصاف کی قیادت صوبہ سندھ میں سیاسی مقبولیت حاصل کر سکتی ہے بصورت دیگر آئی سندھ کی تبدیلی حتیٰ کہ وزیر اعلیٰ سندھ کے تبدیل ہو جانے سے بھی صوبہ سندھ میں تحریک انصاف کا تاریک سیاسی مستقبل ،ہر گز روشن اور تابناک ہونے والا نہیں ہے۔
$$$123$$$
8 مارچ کو عالمی سطح پر یوم خواتین کا انعقاد،اس کی اہمیت کے پیش نظر تقریباً پوری دنیا میں ہوتا ہے۔گزشتہ چند سالوں سے ہمارے ملک میں آزادی نسواں کے نام پر نام نہاد این جی اوز اور روشن خیال مذہب سے آزاد عورتوں کے مخصوص ٹولے نے خواتین مارچ کو ہی بدل کر رکھ دیا ہے انہوں نے عورت کے حقوق و فرائض کو پس پشت ڈالتے ہوئے عورت کے جسم،لباس اور اپنی مرضی سے زندگی گزارنے کو ہی دنیا کی نصف آبادی کا نعرہ قرار دے دیا ہے۔
$$$123$$$
ان شرمناک نعروں سے عالمی یوم خواتین کا استقبال کیا جاتا ہے جو یقینا اسلام کے نام پر قائم ہونے والے پاکستان باعث ندامت اور محب الوطن پاکستانیوں کیلئے سوچنے کا مقام ہے۔اس حقیقت سے کون انکار کر سکتا ہے کہ مرد اساس سماج اور معاشرے میں خواتین کو جو حقوق اور انصاف ملنا چاہئے تھا،وہ اب تک نہیں ملا۔
$$$123$$$
مردوں کی برتری حاصل شدہ سماج میں ،خواتین کے اندر اپنے ساتھ ہو رہے ظلم،تشدد اور استحصال کے خلاف،آواز بلند کرنے کی پہلے ہمت تھی،نہ حوصلہ تھا اور نہ ہی جرات تھی۔
$$$123$$$
لیکن 8 مارچ عالمی سطح پر وہ اہم تاریخی دن ہے،جب امریکہ کے ایک کپڑا مل میں مزدور خواتین نے کام کے اوقات کو سولہ گھنٹے سے دس گھنٹے کرنے اور اجرت بڑھانے کیلئے پہلی بار صدائے احتجاج بلند کی تھی،اعتراض اور احتجاج کا سلسلہ جاری رہا اور آخر کار ان مزدور خواتین کو 1908ء میں جدوجہد کا صلہ ملا۔
$$$123$$$
8 مارچ 1915ء کو اوسلو (ناروے)کی عورتوں نے پہلی عالمی جنگ میں انسانی تباہی و بربادی بھی پر سخت ردعمل کا اظہار کیا تھا۔
$$$123$$$
8 مارچ 1917ء کو روسی خواتین نے امن اور بقائے باہمی کے لئے آواز بلند کی تھی۔دھیرے دھیرے یہ 8 مارچ عالمی سطح پر خواتین کے لئے حق، خود اختیاری اور عزت و افتخار کے پیغام کا دن بن گیا اور مسلسل خواتین کے پُر زور مطالبات نے اقوام متحدہ کو آخر کار مجبور کر دیا اس نے خواتین کے حقوق اور انصاف کے لئے 8 مارچ 1975ء سے 8 مارچ 1985ء تک عالمی خواتین دہائی کا اعلان کیا کہ اس دہائی میں عالمی سطح پر خواتین کے ساتھ ہو رہے ناروا سلوک،ظلم،تشدد،بربریت،استحصال اور نا انصافی کو ختم کر انھیں حقوق انسانی کا تحفہ دینے کے ساتھ ساتھ قومی اور بین الاقوامی سطح کی ترقی و رفتار میں شامل کیا جائے۔
$$$123$$$
حقیقت یہ ہے کہ بین الاقوامی سطح پر خواتین کے حقوق اور انصاف کے لئے بہت ساری کوششیں ہوئی ہیں۔جان اسٹوارٹ مل جیسے مفکر نے انسانی آزادی کے تصور کو ظاہر کرتے ہوئے حقوق نسواں کی طرف داری کی اور سچ کو سچ کہنے کیلئے حوصلہ اور جرات کو وقت کی ضرورت بتایا تھا۔1967ء کے بعد 1980ء میں کوپ ہینگن میں دوسرا بین الاقوامی خواتین کانفرنس کا انعقاد کیا گیا اور 1985ء میں نیروبی میں خواتین کی ترقی کیلئے بہت ساری پالیسی اور حکمت عملی تیار کی گئیں۔
$$$123$$$
1992ء میں خواتین اور ماحولیات کا جائزہ لینے کیلئے اس بات کو بطور خاص نشان زد کیا گیا کہ خواتین اور ماحولیات،ان دونوں پر تباہی کے اثرات نمایاں ہیں۔لہٰذا ماحولیات کے تحفظ میں خواتین کی حصہ داری کی اہمیت کو بطور خاص سمجھا جائے۔1993ء میں یوم خواتین کے موقع پر انسانی حقوق پر منعقدہ،ویانا عالمی کانفرنس میں حقوق نسواں کے مدعے کو حقوق انسانی کی فہرست میں شامل کیا گیا اور خواتین پر ہو رہے تشدد اور استحصال کو ختم کرنے کی ہر ممکن کوشش کا اعلان کیا گیا۔
$$$123$$$
1995ء میں منعقد چوتھے عالمی خواتین کانفرنس میں خواتین کے وجود اور ترقی میں رکاوٹ بن رہے نکات پر گہری تشویش ظاہر کی گئی اور ان کے سدباب کیلئے ”پلیٹ فارم برائے ایکشن“ اپنایا گیا۔جس پر پوری دنیا میں بہت سنجیدگی سے غور و فکر کیا گیا۔
$$$123$$$
8 مارچ کو 29 ممالک میں سرکاری طور پر چھٹی کا دن ہے۔یہ کوئی حادثہ نہیں کہ ان میں زیادہ تر ممالک وہ ہیں جن کی سرمایہ داری مخالف تاریخ ہے ان ممالک میں چین،کیوبا،ویت نام،سابقہ سوویت یونین کی ریاستیں،مشرقی یورپ اور افریقہ کے کچھ ممالک شامل ہیں۔
$$$123$$$
امیر ترین قومیں جن میں نارتھ امریکہ،یورپین ممالک اور آسٹریلیا شامل ہیں،اس دن کو تسلیم نہیں کرتیں۔یہ ایک اہم بات ہے کہ مزدوروں کے عالمی دن یکم مئی اور عورتوں کے عالمی دن 8 مارچ دونوں کو اس لئے عالمی سطح پر منایا جاتا ہے کہ امریکی محنت کشوں نے ان دونوں دنوں پر مختلف جدوجہد کا آغاز کیا تھا مگر امریکہ میں ہی ان دونوں دنوں کو سرکاری طور پر تسلیم نہیں کیا جاتا۔
$$$123$$$
8 مارچ کا آغاز جفاکشی سے ہوا تھا۔یہ محنت کش عورتوں کی جدوجہد کو خراج تحسین پیش کرنے کیلئے منایا جاتا ہے یہ کہا جاتا ہے کہ 8 مارچ 1857ء کو نیویارک سٹی میں ٹیکسٹائل اور گارمنٹس کے شعبہ میں کام کرنے والی مزدور عورتوں کی ایک بڑی جدوجہد کا آغاز ہوا تھا۔یہ وہی سال ہے جب برصغیر پاک و ہند میں انگریز سامراج کے خلاف آزادی کی جنگ لڑی گئی تھی۔دو سال بعد جدوجہد کرنے والی عورتوں کو یونین سازی کا حق مل گیا تھا۔
$$$123$$$
یہ عورتیں زبوں حال حالات کار،کم تنخواہوں اور 12 گھنٹے کام کے خلاف احتجاج کر رہی تھیں۔
$$$123$$$
پاکستان میں یہ سب کچھ آج بھی ہو رہا ہے اور عورتیں 16 گھنٹے سے بھی زیادہ کام کرتی ہیں۔مگر انہیں مناسب معاوضہ نہیں ملتا۔8 مارچ 1908ء کو سوشلسٹ عورتوں نے نیویارک میں 15 ہزار عورتوں کا ایک مظاہرہ منظم کیا،ان کا مطالبہ تھا کہ تنخواہیں بڑھائیں جائیں،اوقات کار کم کیے جائیں،ووٹ کا حق دیا جائے اور چائلڈ لیبر کا خاتمہ کیا جائے۔
$$$123$$$
اس روز کے بعد سوشلسٹ پارٹی امریکہ نے فیصلہ کیا کہ امریکہ میں آٹھ مارچ کو عورتوں کا دن منایا جائے گا،اس طرح پہلی دفعہ 8 مارچ 1909ء کو اس دن کو منایا گیا۔8 مارچ 1911ء کو 10 لاکھ سے زائد محنت کشوں اور عورتوں نے جرمنی،آسٹریلیا،ڈنمارک اور سوئٹزر لینڈ میں مظاہروں میں شرکت کی۔اس روز کو منانے کا ایک اور جواز 25 مارچ 1911ء کو نیویارک کی ٹرائی اینگل شرٹ ویسٹ فیکٹری میں ہونے والے ایک واقعہ سے نظر آیا۔
$$$123$$$
فیکٹری میں آگ لگ گئی اور مناسب حفاظتی اقدامات نہ ہونے کی وجہ سے 146 محنت کش آگ میں جل کر ہلاک ہو گئے۔ان میں زیادہ تر عورتیں تھیں۔یہ ایک عالمی سکینڈل بن گیا اور جس کی وجہ سے انٹرنیشنل لیڈیز گارمنٹ ورکرز یونین کا قیام عمل میں آگیا۔یہ امریکہ کی پہلی عورت یونین تھی جو امریکہ میں بڑی یونینوں میں شمار ہو گئی۔14-1913ء میں جب پہلی عالمی جنگ عظیم کی شروعات کے آثار نظر آرہے تھے۔
$$$123$$$
یورپ میں عورتوں کے عالمی دن کے موقع پر لاکھوں افراد نے امن کیلئے مظاہرے کئے۔ پہلی جنگ عظیم کا آغاز اگست 1914ء میں ہوا۔ جس کی وجہ سے اگلے سات سال سرمایہ دار ممالک اور یہاں پر موجود سوشلسٹ پارٹیوں نے 8 مارچ کو نہ منایا اور اس دن کو دبا دیا گیا تاکہ عورتوں کی عالمی یکجہتی نہ بن سکے اور وہ اپنے اپنے ممالک کی سرمایہ دار حکومتوں کی جنگی کوششوں کی حمایت کر سکیں۔
$$$123$$$
8 مارچ 1917ء کو عورتوں کے عالمی دن کے موقع پر روس کی عورتوں نے کمال کر دکھایا۔اس کی کہانی سوویت یونین کے سوشلسٹ انقلاب کے معمار لیون ٹرانسکی نے اپنی تاریخی کتاب” روسی انقلاب کی تاریخ“ میں بیان کی ہے۔عورتوں نے سرکشی کا آغاز کیا اور بہت مضبوط ترین زار شاہی آمریت کا خاتمہ کر دیا اور صرف آٹھ ماہ بعد بالشویک سوشلسٹ انقلاب کامیاب ہو گیا۔
$$$123$$$
پیٹرز برگ کی ٹیکسٹائل فیکٹریوں میں کام کرنے والی عورتیں غصہ میں تھیں کیونکہ خوراک کی قلت تھی اور جنگ میں لاکھوں روسی مارے جا چکے تھے۔ عورتوں نے ہڑتال شروع کر دی اور دوسری فیکٹریوں کے مزدوروں کو ساتھ شامل ہونے کو کہا۔ہڑتال اور مظاہرے پہلے روز سے ہی بڑھنے لگ گئے اور 5 دنوں میں زار شاہی حکومت کا دھڑن تختہ ہو چکا تھا۔عورتوں کا عالمی دن صرف جشن منانے کا ہی نام نہیں یہ جدوجہد کا تجدید عہد بھی ہے۔عورتوں کے انقلابی کردار کو خراج تحسین پیش کرنے کے لئے آٹھ مارچ کا دن عورتوں کے دن کے طور پر منایا جاتا ہے۔
$$$123$$$
ایک نشست سید بابر علی صاحب کے ساتھ۔ بحران کے وقت میں رہنمائی
$$$123$$$
جنوری میں مجھے ای او (اینٹر پرینیور آرگنا ئزیشن) کی طرف سے ملک کی معزز اور معروف شخصیت جناب سید بابر علی صاحب کا انٹرویو کرنے کا موقع ملا۔ سید بابر علی صاحب صنعت و تجارت کی دنیا میں ایک درسگاہ کی حیثیت رکھتے ہیں جن کی زہانت، علم و حکمت اور اعلیٰ پائے کے منتظم ہونے کی وجہ سے پیکجز لمٹیڈ ، این ایف سی،نیسلے اور لمز یونیورسٹی جیسے عظیم مثالی ادارے وجود میں آئے۔
$$$123$$$
سید بابر علی صاحب کی پاکستان کے لیے خدمات نہایت قابلِ قدر ہیں جن کا ایک ہی نشست میں احاطہ ممکن نہیں۔ سید بابر علی صاحب نے پاکستان کی پیدائش سے لیکر آج تک کے مختلف ادوار کو دیکھا ہے اور ملک میں کرونا وائرس کے بحران سے پہلے آنے والے بحرانوں کو نہ صرف دیکھا بلکہ اُن سے نبرد آزما ہونے کیلئے اپنی خدمات پیش کیں۔
$$$123$$$
میرا پہلا سوال دنیا کو درپیش کرونا وائرس کی وباء جیسے بحران کے بارے میں تھا کہ کیا آپ نے اپنی زندگی میں اِس سے پہلے کسی ایسے بحران کا سامنا کیا اور اِس صورتحال میں آپ کاروباری لوگوں کی کیسے رہنمائی کریں گے۔
$$$123$$$
اِس کے جواب میں انہوں نے کہا کہ موجودہ صورتحال بالکل انوکھی ہے لیکن پاکستان کو اپنے قیام کے فوراً بعد ہی بہت سے بحرانوں کا سامنا کرنا پڑا جن میں پہلا مارشل لا اور ذوالفقار علی بھٹو کا اداروں کی نجکاری کا فیصلہ جیسی صورتحال شامل تھیں لیکن آج کی صورتحال اُن بحرانوں سے مختلف ہے۔ اِس بحران میں لوگوں کو کسی مارشل لا کی وجہ سے اپنے گھروں میں مقید نہیں ہونا پڑ رہا بلکہ پوری دنیا میں لوگوں کو اپنی صحت کی حفاظت کی خاطر خود کو اپنے گھروں تک محصور کر نا پڑ رہا ہے۔
$$$123$$$
ایسی صورتحال میں لوگوں کو چاہئے کہ وہ افراتفری کا شکار نہ ہوں اور اپنے اعصاب کو قابو میں رکھیں۔
$$$123$$$
سید بابر علی صاحب کے مطابق کاروبار کرنے والے لوگوں کو اِس وباء کے بعد نئی صورتحال کے مطابق خود کو ڈھالنے کی ضرورت ہے کیونکہ کہ اِس کے بعد زمینی حقائق بالکل تبدیل ہو چکے ہیں۔ اِس بیماری کے بعد لوگوں کو ٹیکنالوجی کے استعمال کی زیادہ ضرورت محسوس ہو رہی ہے اور اِس ٹیکنالوجی کے استعمال سے ہی ہم اپنے روز مرہ کے معمولات کو انجام دینے کی کوشش کر سکتے ہیں۔
$$$123$$$
اتنے بڑے بحران میں حکومت سے توقع کرنے سے بہتر ہے کہ خود بہتری کی راہیں تلاش کی جائیں۔ اپنے ادارے میں کام کرنے والوں کو اپنا ملازم سمجھنے کی بجائے اپنے ساتھی سمجھیں جو کہ ادارے کی فلاح کی خاطر آپ کے شانہ بشانہ کام کر رہے ہیں۔ لوگوں کو غلطیوں کی وجہ سے ادارے سے نہیں نکالنا چاہئے سوائے کرپشن کے چاہے وہ ایک روپے ہی کی کیوں نہ ہو۔ 
$$$123$$$
اِس وباء کے تناظر میں بہتر کاروباری مواقع کے بارے میں ایک سوال کے جواب میں انہوں نے کہا کہ پاکستان ہمارے ہمسائے ملک کے مقابلے میں زیادہ مسائل کا شکار ہے یہاں کاروبار کرنے کے لیے سازگار ماحول ابھی میسر نہیں ہے جس کی مختلف وجوہات ہیں۔
$$$123$$$
روپے کی قدر میں ہونے والے آئے روز کے اتار چڑھا ؤ سے کاروباری لوگوں کو مسائل کا سامنا کرنا پڑتا ہے۔ روپے میں استحکام مضبوط معیشت کی راہ ہموار کرے گا۔ ہمیں اپنی برآمدات کو بڑھانے پر زور دینا چاہئے۔ بیرونی سرمایہ کاری کے لیے آپ کے ملک میں سازگار ماحول ضروری ہے۔ آپ کو اپنے شراکت دار کو برابر کا درجے دینا چاہئے۔ سید بابر علی صاحب نے ایک چلتی ہوئی کمپنی کو استحکام دینے کے لیے بتایا کہ اگر کاروبار کو صرف ایک خاندان تک محدود کر دیا جائے تو وہ پائے دار حل نہیں ہے۔
$$$123$$$
اِس سے بہتر ہے کہ ایک بہترین کاروبار کو پبلک لمٹیڈ بنا دیا جائے اور اِس میں لوگوں کو حصہ دار بنا دیا جائے۔ یہی وہ طریقہ ہے جس سے کسی کاروبار کو ایک طویل مدتی استحکام مل سکتا ہے۔
$$$123$$$
آپ اپنی زندگی کے بہترین کاموں میں سے ایک کام لمز کے قیام کو سمجھتے ہیں جہاں پر سترہ ہزار سے زائد طلبا ء نے علم حاصل کیا اور اپنے خاندان اور ملک کی خدمت میں مصروفِ عمل ہیں۔ خوشی کی بات یہ ہے کہ اِن طلباء میں سے بہت سے طلبا ایک اینٹرپرینیور کے طور پر ایک کامیاب زندگی گزار رہے ہیں۔
$$$123$$$
سید بابر علی صاحب کی زندگی ہمارے لیے ایک مشعلِ راہ ہے جس کی روشنی میں ہم اپنی زندگی کے سفر کا تعین کرسکتے ہیں۔ 
$$$123$$$
امریکی خفیہ رپورٹ میں سعودی شہزادے محمد بن سلمان پر صحافی جمال خاشقجی کے قتل کا الزام عائد کیا جانا یقینا ایک دھچکے سے کم نہیں ہے۔ باوثوق ذرائع کے مطابق خاشقجی قتل میں ولی عہد کے ملوث ہونے کے متعلق مغربی انٹیلی جنس ایجنسیوں کو پہلے سے معلوم تھا لیکن اس حقیقت کو منظر عام پر اس لئے نہیں لایا گیا کہ سابق امریکی صدر ٹرمپ کی ایماء پر خفیہ رپورٹ کو دبا کر رکھا گیا تاکہ ریاض میں ان کے قریبی اتحاد کو خفت نہ اٹھانی پڑے لیکن اب اس راز سے پردہ ہٹانے کی بہت سی وجوہات میں سے ایک اہم یہ ہے کہ”گریٹر اسرائیل“ایجنڈے کی تکمیل کیلئے امریکہ پوری طرح متحرک ہو چکا ہے۔
$$$123$$$
نومنتخب امریکی حکومت کا یمن کیخلاف لگ بھگ 6 سال سے جاری جنگ میں اپنے اتحادیوں کی جانب سے جارحانہ کارروائیوں کے لئے حمایت ختم کرنے کا اعلان کرتے ہوئے سعودی عرب کو اسلحہ کی فروخت فوری بند کرنا بھی اسی سلسلے کی ایک کڑی دکھائی دے رہی ہے تاکہ مختلف اطراف سے محمد بن سلمان پر دباؤ ڈال کر اسرائیل کو تسلیم کرنے کے حوالے سے دیگر عرب ریاستوں کی طرح سعودی عرب کو بھی آسانی کے ساتھ مائل کیا جا سکے۔
$$$123$$$
یاد رہے کہ سعودی عرب اور 8 دیگر عرب ریاستوں جنہیں امریکہ،برطانیہ اور فرانس کی حمایت حاصل تھی نے 2014ء میں یمن کی ایک کمزور حکومت اور حوثیوں پر فضائی حملے کرکے ایک لاکھ 10 ہزار سے زائد افراد کو موت کے گھاٹ اتار دیا تھا،اس تنازع میں لاکھوں یمنی باشندے فاقہ کشی پر بھی مجبور ہوئے۔عالمی سطح پر شدت پسند تنظیم نام نہاد دولت اسلامیہ اور القاعدہ کی جانب سے دہشت گردی کے عالمی خطرات کے باعث امریکہ کے خوشگوار تعلقات برقرار رکھنے کیلئے یہ خواہش ہے کہ محمد بن نائف جنہیں 2017ء میں محمد بن سلمان نے عہدے سے ہٹا دیا تھا سے معاملات طے کئے جائیں اور اگر ایسا ہوا تو یہ سعودی عرب کے علاقائی حریف ایران کے لئے بھی ایک بہت بڑا تحفہ ہو گا۔
$$$123$$$
یاد رہے کہ محمد بن نائف سے متعلق یہ انکشاف کیا جا رہا ہے کہ وہ بدعنوانی کے الزام میں اس وقت حراست میں ہیں۔کیا کئی برسوں کی پابندیوں کے باوجود مشرق وسطیٰ میں بالادستی حاصل کرنے والے ایران نے لبنان،شام،عراق اور یمن میں اپنی پراکسی ملیشیاء کے ذریعے اسٹریٹجک رسائی کو بڑھا کر سعودی عرب کو ہر طرف سے گھیرے میں لے لیا ہے؟۔انٹیلی جنس چیف سعد الجبری کے ذریعے سی آئی اے کے ساتھ قریبی تعلق قائم کرنے والے سعودی ولی عہد محمد بن سلمان جو ایم بی ایس کے نام سے بھی مقبول ہیں برسوں تک شاہی خاندان میں امریکہ کے سب سے اہم حلیف رہے اور بطور وزیر داخلہ انہوں نے کامیابی سے القاعدہ کو بھی شکست دی لیکن اب جوبائیڈن ولی عہد محمد بن سلمان کے بجائے شاہ سلمان کے ساتھ معاملات طے کرنے کو ترجیح دے رہے ہیں جو کہ لمحہ فکریہ سے کم نہیں۔
$$$123$$$
فلسطین میں صیہونی ریاست کی ہٹ دھرمی سے جہاں مشرق وسطیٰ آج بدامنی اور خانہ جنگی کی لپیٹ میں ہے وہیں اقوام متحدہ،عالمی برادری اور امریکہ کا دوہرا معیار قیام امن کی راہ میں سب سے بڑی رکاوٹ بنا ہوا ہے۔اسلام اور فلسطین کے تشخص کا خاتمہ شروع دن سے ہی صیہونی حکومت کے پیش نظر رہا ہے،یہی وجہ ہے کہ امریکی سرپرستی میں اس منصوبے کو پایہ تکمیل تک پہنچانے کیلئے یہودی بستیوں کی تعمیر بدستور جاری ہے۔
$$$123$$$
اسرائیلی حکومت غزہ کی پٹی پر قبضے کے بعد علاقے میں سینکڑوں منصوبے بنا چکی ہے جن پر بڑی تیزی کے ساتھ عملدرآمد بھی ہو رہا ہے۔ٹرمپ کا ”مشرق وسطیٰ امن پلان“ جسے صدی کا ایک بڑا منصوبہ قرار دیتے ہوئے یہ دعویٰ کیا گیا کہ اس سے فلسطینیوں کو علیحدہ ریاست حاصل کرنے کا اس سے بہتر موقع نہیں ملے گا حقیقت میں صیہونیوں کو نوازنے کا ایک ڈھونگ تھا۔
$$$123$$$
دہائیوں تک عرب ممالک ہر محاذ پر بائیکاٹ کرتے ہوئے اس بات پر اصرار کرتے رہے کہ وہ فلسطین کا مسئلہ حل ہونے پر ہی اسرائیل سے تعلقات قائم کریں گے لیکن متحدہ عرب امارات”امن معاہدے“ کے نام پر اسرائیل کو خلیجی ممالک میں تسلیم کرنے والا پہلا ملک بن گیا تقریباً ایک ماہ بعد بحرین نے بھی اس فہرست میں اپنا نام رقم کروا دیا۔
$$$123$$$
1999ء میں شمال مغربی افریقہ میں عرب لیگ کے ممبر ملک مورتانیہ نے اسرائیل سے سفارتی تعلقات قائم کئے تھے جو 2010ء میں ختم کر دئیے گئے تھے۔
$$$123$$$
تاریخ اس بات کی شاہد ہے کہ امریکہ نے فلسطینیوں کے احتجاج اور قربانیوں کو پس پشت ڈال کر ہر دور میں ہی اسرائیل نوازی کا بڑھ چڑھ کر مظاہرہ کیا جس کا اندازہ اس امر سے بھی لگایا جا سکتا ہے کہ 2017ء میں امریکہ نے اپنا سفارتخانہ بیت المقدس منتقل کیا۔سعودی عرب نے 2002ء میں ”عرب امن منصوبے“ کی تجویز دے کر یہ واضح کیا تھا کہ اگر اسرائیل فلسطین کو ریاستی حیثیت دے کر 1967ء میں جنگ کے دوران مشرق وسطیٰ کی قبضے میں لی گئی زمین سے مکمل انخلاء کرتا ہے تو اس کے بدلے عرب ممالک اور اسرائیل کے درمیان تعلقات معمول پر آسکتے ہیں۔
$$$123$$$
سعودی ولی عہد کا سابق صدر ٹرمپ پر یہ واضح کرنا کہ ”سعودی عرب کے اسرائیل سے تعلقات اس وقت تک معمول پر نہیں آئیں گے جب تک ایک آزاد فلسطینی ریاست قائم نہ ہو جائے“ یقینا”عرب امن منصوبے“ کا نقطہ آغاز تھا جسے نومنتخب جوبائیڈن انتظامیہ نے اب آڑے ہاتھوں لیا ہے۔
$$$123$$$
موجودہ عالمی سیاسی و اقتصادی تناظر میں وزیراعظم عمران خان کا دورہ سری لنکا دور رس و مثبت نتائج کا حامل ہے بلاشبہ یہ پاکستان کی بڑی سفارتی کامیابی ہے اور بھارت کے برعکس دنیا کے سامنے پاکستان کا خطے میں ایک متوازن کردار ابھر کر سامنے آرہا ہے جس کے لئے وزیراعظم عمران خان کی کاوشیں قابل تحسین ہیں۔
$$$123$$$
دونوں ممالک کے درمیان خوشگوار تعلقات کا عکس وزیراعظم کے استقبال اور سری لنکا میں مختلف تقریبات سے خطاب کے دوران دیکھا گیا۔سری لنکا اور پاکستان سارک تنظیم کے اہم اراکین ہیں‘دونوں نے دہشت گردی کے خلاف طویل جنگ لڑی ہے،دونوں کو بھارت کی سازشوں کا سامنا رہا‘دونوں چین کے تعاون سے خطے میں تجارتی اور معاشی سرگرمیوں کا نیا ڈیزائن ترتیب دینے میں مصروف ہیں۔
$$$123$$$
یہ امر بھی اہم ہے کہ دونوں ممالک کے باہمی دفاعی تعلقات میں بہتری کے امکانات پر نئے سرے سے کام شروع کر دیا گیا ہے۔دو روزہ دورے کے دوسرے روز مشترکہ پریس کانفرنس سے خطاب کرتے ہوئے وزیراعظم عمران خان نے بھارت کے ساتھ تعلقات بہتر بنانے کے سلسلے میں پاکستانی کوششوں کا ذکر کیا۔دونوں ملکوں نے تجارت،سرمایہ کاری،سائنس اینڈ ٹیکنالوجی،ٹورازم اور کلچر کے شعبوں میں دو طرفہ تعلقات کا فروغ دینے کا عزم کیا ہے اور اس حوالے سے سمجھوتے کی پانچ یادداشتوں پر دستخط کیے ہیں۔
$$$123$$$
اس حقیقت کو نظر انداز کرنا دونوں ملکوں کے حق میں نہیں کہ ایک ہی خطے میں واقع ہونے اور باہمی قریبی تعلقات کے باوجود پاکستان اور سری لنکا کے مابین تجارت کا حجم وہ نہیں،جو دو دوست ملکوں کے درمیان ہونا چاہیے،حالانکہ اشیاء کی ایک پوری فہرست بنائی جا سکتی ہے جو دونوں ملک ایک دوسرے کے ہاں سے منگوا سکتے ہیں۔خطے میں عوام کو غربت کے دلدل سے نکالنے اور ترقی کی راہ پر گامزن کرنے کیلئے تجارتی تعلقات ناگزیر ہیں جبکہ اس حقیقت سے سبھی آگاہ ہیں کہ تجارتی معاملات سرمایہ کاری سے وابستہ ہیں۔
$$$123$$$
دونوں ملکوں میں ٹیکسٹائل، تعمیراتی مواد،زری پروسیسنگ اور دوا سازی کی صنعت سمیت باہمی دلچسپی کے مختلف شعبوں میں تجارت،سرمایہ کاری اور شراکت کی خاصی گنجائش موجود ہے‘جس سے فائدہ اٹھانا وقت کا تقاضا ہے۔دونوں ممالک کے پاس ایک دوسرے کی بنیادی مصنوعات کیلئے مارکیٹیں موجود ہیں۔چائے کی مصنوعات کیلئے پاکستان ایک اہم مارکیٹ ہے،جہاں ہر سال اربوں روپے کی چائے درآمد اور استعمال کی جاتی ہے۔
$$$123$$$
2005ء میں پاکستان اور سری لنکا کے درمیان تجارت 15 کروڑ 80 لاکھ ڈالر تھی جو 2018ء میں بڑھ کر 50 کروڑ 80 لاکھ ڈالر ہو گئی۔تجارت کے توازن کی بات کی جائے تو یہ ہمیشہ پاکستان کے حق میں رہا ہے۔پاکستان سری لنکا کو بنیادی چھوٹے ہتھیار سپلائی کرتا رہا ہے۔دونوں ممالک کی مشترکہ فوجی مشقیں ہوتی رہی ہیں۔پاکستان اور سری لنکا کے عسکری تعلقات لبریشن ٹائیگرز آف تامل ایلم (ایل ٹی ٹی ای) کے ساتھ جنگ کے دوران مضبوط ہوئے۔
$$$123$$$
اس وقت پاکستان نے ایل ٹی ٹی ای سے مقابلہ کرنے کے لئے سری لنکا کی فوج کو اسلحہ فراہم کیا۔1971ء کے دنوں میں بھارت نے مشرقی پاکستان اور مغربی پاکستان میں جھگڑوں کے دوران اپنی فضائی حدود کے استعمال پر پابندی عائد کر دی تھی۔اس وقت سری لنکا نے مغربی پاکستان کو فضائی راستہ فراہم کیا۔جو دہلی سرکار کو سخت ناگوار گزرا کہ پاکستان کو چھوٹا سا ہمسایہ ملک یہ سہولت دے بھارت کو کیسے پسند آتا اسی لئے اس نے سری لنکا کو سبق دینے کے لئے تاملوں کی سرپرستی شروع کر دی اور گوریلا کارروائیوں کے لئے تامل قوم کی تربیت کرنے کے سلسلے کا آغاز کیا تاکہ تامل ناڈو کو سری لنکا سے جدا کیا جا سکے۔
$$$123$$$
مقصد سری لنکا کو پاکستان کے ساتھ پر سزا دینا تھا۔اندرا گاندھی نے پاکستان کو دولخت کرنے کے بعد یقین کر لیا کہ اب جنوبی ایشیا میں بھارت کا مقابلہ کرنے کی کسی ملک میں سکت نہیں اس لئے بالادست بھارت خطے کے تمام ممالک کو تسلیم کرنا ہو گا مگر اس سوچ کا یہ نتیجہ نکلا کہ ابھی تک بنگلہ دیش کے سوا خطے کے کسی ملک سے اچھے تعلقات نہیں۔
$$$123$$$
مارچ 2009ء میں لاہور میں کرکٹ ٹیسٹ میچ کے دوران سری لنکن ٹیم کی بس پر دہشت گردوں کے حملے کے بعد پاکستان میں طویل عرصہ تک بین الاقوامی میچز نہ ہو سکے۔
$$$123$$$
بعد ازاں سری لنکن کرکٹ بورڈ نے پاکستان جانے کا فیصلہ کھلاڑیوں کی ایما پر چھوڑ دیا تھا۔رپورٹس بتاتی ہیں کہ وزیراعظم عمران خان کے دورے کے موقع پر سری لنکن میڈیا پر پاکستان کے ساتھ خوشگوار تعلقات کے چرچے رہیں۔سری لنکا کے موجودہ صدر راجا پکسے نے بطور فوجی افسر پاکستان میں تربیت حاصل کی۔انہوں نے صدر بننے کے بعد بھی پاکستان سے انتہائی قریبی تعلقات استوار رکھے۔
$$$123$$$
خانہ جنگی کے دوران پابندیوں کے باوجود پاکستان نے سری لنکا کی مدد کی۔پاکستان نے انٹیلی جنس اور جدید جنگی سازو سامان کی فراہمی جاری رکھی۔سری لنکن میڈیا میں پاکستان کی دیرینہ دوستی کو سراہتے ہوئے کہا گیا کہ پاکستان ایئر فورس (پی اے ایف) نے سری لنکن فضائیہ کے پائلٹوں کو جدید خطوط پر تربیت دی ہے۔سری لنکا کے فوجی افسران اب بھی پاکستانی اداروں سے تربیت حاصل کرتے ہیں جبکہ سی پیک اور گوادر تجارتی دنیا کو پاکستان سے جوڑنے کا ذریعہ بن رہے ہیں۔
$$$123$$$
سری لنکا کے ساتھ تعلقات میں گہرائی سے پاکستان کے تزویراتی اور معاشی مفادات کا حصول آسان ہو سکتا ہے۔
$$$123$$$
جنوبی ایشیا میں سری لنکا اور نیپال وہ دو ممالک ہیں جن کے ساتھ پاکستان نے پچھلی چند دہائیوں کے دوران نسبتاً متوازن اور تعاون پر مبنی تعلقات کو برقرار رکھا ہے۔سری لنکا کا جغرافیائی مقام اس کا سب سے بڑا اثاثہ ہے۔پاکستان اور چین کے ساتھ اچھے تعلقات برقرار رکھنے سے سری لنکا کو خارجہ پالیسی میں اپنی خود مختیاری برقرار رکھنے اور معاشی مواقعے کو وسیع کرتے ہوئے اضافی فائدہ حاصل ہوتا ہے۔
$$$123$$$
سری لنکا کے جنوبی سرے میں واقع ہمبنٹوٹا کی اسٹرٹیجک بندرگاہ اگلے 100 برس کے لئے چین کے حوالے کی گئی ہے اور یہ چین کے بیلٹ اینڈ روڈ انیشی ایٹو کی ایک اہم کڑی ہے۔چین کے ساتھ ان مضبوط روابط نے ہندوستان کو مشتعل کر دیا ہے۔اس معاہدے نے امریکہ کو بھی بے چین کر دیا ہے جس کو ”اسٹرنگ آف پرل“ حکمت عملی کا ایک حصہ سمجھا جاتا ہے۔ جس کے تحت چین بحیرہ جنوبی چین میں اپنا اثر و رسوخ بڑھا رہا ہے۔
$$$123$$$
پاکستان اور سری لنکا کے مابین تعلقات بین الاقوامی سفارت کاری کے تسلیم شدہ اصولوں پر مبنی ہیں۔پاکستان اور سری لنکا کے درمیان طے پانے والے معاہدے اور ان پر عمل درآمد مستقبل کی راہیں متعین کرنے میں اہم کردار ادا کریں گے اور خطے میں ترقی کے ایک نئے عہد کا آغاز ہو گا۔اس میں کوئی دورائے نہیں کہ سری لنکا خطے کا اہم ملک بن چکا ہے۔یہ کہنا غلط نہیں کہ نیپال کے بعد سری لنکا بھی بھارت کے ہاتھوں سے نکل گیا ہے اور یہاں سے بھی ہندوستان کی چھٹی ہو گئی ہے۔
$$$123$$$
نہ صرف بھارت بلکہ امریکہ کی بھی یہی خواہش ہے کہ کولمبو ان کے ہی ہاتھ میں رہے۔سی پیک خطے کا اہم ترین منصوبہ ہے اور پاکستان سی پیک کا اہم جزو ہے اور سری لنکا کا ون بیلٹ روڈ کا حصہ بننے کے بعد بلاشبہ یہ منصوبہ علاقائی روابط کے فروغ کی نئی راہیں کھولنے کا سبب بنے گا۔زمینی حقائق یہ ہیں کہ سارک تنظیم ،جو جنوبی ایشیائی ریاستوں کی ترقی و خوشحالی میں موٴثر کردار ادا کر سکتی تھی،بھارتی حکمرانوں کی عدم دلچسپی اور ہمسایہ ملکوں کے معاملات میں مداخلت کے طور طریقوں کے باعث علاقائی تعاون و ترقی کے حوالے سے سر دست غیر فعال نظر آتی ہے جبکہ کرونا کے باعث ان ملکوں کے معاشی مسائل میں اضافہ ہوا ہے۔
$$$123$$$
یہ ایسی کیفیت ہے جس میں خطے کے ممالک دو طرفہ رابطوں اور معاہدوں کی صورت میں تعاون و ترقی کی کاوشیں امکانی حد تک جاری رکھ کر سارک کی عملی بحالی کی راہ ہموار کر سکتے ہیں۔
$$$123$$$
انگریزی اخبار دی انڈین ایکسپریس کی مدیر نیرو پما سبرا منیم کا کہنا ہے کہ ’سری لنکا کے آزاد ہونے کے بعد سے ہی پاکستان اور سری لنکا کے مابین تعلقات رہے ہیں۔ان دونوں کے درمیان کاروباری،عسکری،دفاعی اور ثقافتی ہر سطح پر اچھے تعلقات رہے ہیں۔
$$$123$$$
عسکری تعلقات زیادہ مضبوط ہیں۔جس طرح انڈیا اور سری لنکا کے مابین تعلقات ہیں اسی طرح سری لنکا اور پاکستان کے بارے میں بھی کہہ سکتے ہیں۔ تاہم نروپما سبرا منیم کا کہنا ہے کہ سری لنکا میں بنیادی ڈھانچے کی ترقی میں پاکستان کا اتنا کردار نہیں ہے جتنا انڈیا کا ہے۔اس معاملے میں چین اور بھارت مد مقابل ہیں۔اگر پاکستان اور سری لنکا کی عوام کے درمیان تعلقات کی بات کریں تو نروپما سبرا منیم کا کہنا ہے کہ سری لنکا کی عوام کا پاکستان میں خیر مقدم کیا جاتا ہے۔
$$$123$$$
سری لنکا کے لوگوں کا کہنا ہے کہ پاکستان میں انھیں بہت پیار اور احترام ملتا ہے۔عمران خان کا یہ دورہ خارجہ تعلقات کو بہتر بنانے کی ایک کوشش ہے۔وزیراعظم عمران خان کے اس دورے کی ایک بڑی کامیابی یہ بھی ہے کہ سری لنکا میں کرونا کے باعث انتقال کر جانے والے مسلمانوں کی نعشوں کو 2 نذ کے پس منظر میں آتش کیا جا رہا تھا مگر عمران خان صاحب نے سری لنکا کے صدر اور وزیراعظم کو قائل کیا کہ آپ مسلمانوں کی لاشوں کو جلانے کی بجائے انہیں مذہبی روایات کے مطابق دفنانے کی اجازت دیں اور اسلام آباد واپسی سے پہلے سری لنکن حکومت کا گزٹ نوٹیفکیشن جاری ہو گیا کہ آج سے کرونا سے انتقال کرنے والے کسی مسلمان کی میت کو جلایا نہیں جائے گا بلکہ ان کی مذہبی رسومات کے مطابق باقاعدہ تدفین کی جائے گی۔
$$$123$$$
وزیراعظم عمران خان نے اس فوری اور عملی پیش رفت پر سری لنکن حکومت کا شکریہ ادا کیا۔کئے گئے ٹویٹ میں وزیراعظم کا کہنا تھا کہ وہ کووڈ 19 سے جاں بحق ہونے والوں کی تدفین کی اجازت دینے کے حوالے سے سری لنکا کی حکومت کے سرکاری نوٹیفکیشن کے اجرا کا خیر مقدم کرتے ہیں اور اس پر سری لنکا کی قیادت کا شکریہ ادا کرتے ہیں۔عالمی تجزیہ نگاروں کے مطابق وزیراعظم پاکستان سری لنکا کا دورہ کر کے بھارت کو یہ پیغام دینا چاہتے ہیں کہ ان کا ملک اب خطے میں تنہا نہیں ہے اور مستقبل میں علاقائی طاقت کے طور پر اہم کردار ادا کرے گا۔
$$$123$$$
بلاشبہ پہلے افغانستان اور اب سری لنکا وزیراعظم کئی محاذ پر ملکی ساکھ کو بہتر بنانے کے ساتھ ساتھ علاقائی اور بین الاقوامی سیاست میں جنوبی ایشیا کی دوسری جوہری طاقت کو سیاسی استحکام اور معاشی ترقی کی طرف گامزن کرنے کی کوشش کر رہے ہیں۔تاہم وزیراعظم کے اس دور کو بین الاقوامی بحری مشقیں”میں دیکھا جا سکتا ہے۔ان فوجی مشقوں میں سری لنکا بھی شامل تھا۔
$$$123$$$
پاکستان نے علاقائی اور بین الاقوامی بحری افواج کے ساتھ مل کر ان مشقو ں کا جو انعقاد کیا وہ دراصل “بھارت کے لئے ایک سبق تھا کہ پاکستان علاقائی سطح پر اب الگ تھلگ نہیں ہے۔سری لنکا کے ساتھ ساتھ بنگلہ دیش نے بھی ان مشقوں میں حصہ لیا اور اس طرح بھارت کا جو مذموم ایجنڈا ہے کہ پاکستان کو علاقائی سطح پر تنہا کر دیا ہے،اس زہریلے پروپیگنڈہ کے تاثر کو زائل کرنے میں مدد ملی ہے۔
$$$123$$$
بھارتی تجزیہ کاروں کے مطابق پاکستان وزیراعظم کے سری لنکا کی پارلیمان سے خطاب کی منسوخی کے پیچھے نئی دہلی کے خدشات تھے کہ کہیں عمران خان دیرینہ تنازعہ کشمیر نہ اُٹھا دیں۔سری لنکا کو بھی اس بات کی فکر تھی کہ پاکستانی وزیراعظم اپنے خطاب میں سری لنکا میں مسلم اقلیت کے حقوق کے حوالے سے بھی بات کر سکتے ہیں مگر بھارت کو اس معاملے میں منہ کی کھانا پڑی جب سری لنکا حکومت نے عمران خان کے پارلیمان سے خطاب کی منسوخی کے علان کی وضاحت کرتے ہوئے بیان دیا کہ خطاب کی منسوخی کی وجہ سے کووڈ 19 کی پابندیاں اور ضوابط تھے۔
$$$123$$$
قیام پاکستان سے ہی پاکستان کے خلاف بھارت کی ریشہ دوانیاں جاری ہیں۔گلگت بلتستان میں ”را“ کے ایجنٹوں کا صفایا اب ضروری ہو چکا ہے۔قیام پاکستان کی تحریک اور قیام پاکستان کے بعد سے ہی بھارت نے پاکستان کے خلاف ریشہ دوانیاں اور سازش جاری رکھی ہوئی ہے اس کی اصل وجہ دو قومی نظریے کے تحت پاکستان کا قیام اور مسئلہ کشمیر ہے جسے سوچی سمجھی سازش کے تحت برطانوی حکومت اور کانگریسی ہندو رہنماؤں نے پاکستان میں شامل ہونے نہیں دیا۔
$$$123$$$
مسئلہ کشمیر بھارت کیلئے 73 برس سے گلے کی ہڈی بنا ہوا ہے نہ نگل سکتا ہے اور نہ ہی باہر پھینک سکتا ہے۔مسئلہ کشمیر کی ہی وجہ سے پاکستان پر بھارت نے 3 جنگیں مسلط کیں اور 1971ء میں مشرقی پاکستان کو الگ کیا لیکن کشمیر کی جدوجہد آزادی (جو مقبوضہ کشمیر میں 27 اکتوبر 1947ء کو بھارتی فوجیں داخل ہونے کے بعد سے شروع ہوئی تھیں) بغیر کسی تھکن کے یہ قومی اور دیسی تحریک جاریہے۔
$$$123$$$
1990ء سے اس میں تیزی آئی جبکہ 2017ء میں برہان وانی کی شہادت اور 5 اگست 2019ء میں کشمیر کے حوالے سے بھارتی آئین کے آرٹیکل 370 اور 35-A کو ختم کرنے کے بعد بڑی شدت آئی۔5 اگست 2019ء سے اب تک مقبوضہ کشمیر میں زندگی مفلوج ہے اور بھارتی فوج کی ظالمانہ کارروائیاں جاری ہیں لیکن کشمیری عوام نے بھارتی غاصبانہ قبضے کو ہر گز قبول نہ کیا اور آزادی تک بلاخوف و خطر اپنی جدوجہد جاری رکھنے کا فیصلہ کیا ہے۔
$$$123$$$
پاکستان کے ایٹمی طاقت بننے کے بعد پاکستان کو ترنوالہ سمجھنے کا بھارتی خواب چکنا چور ہو چکا ہے۔سی پیک کے منصوبے کے شروع ہونے کے بعد ہندو رہنماؤں کی نیندیں حرام ہو گئی ہیں اگرچہ پاکستان کے خلاف بھارت کی سازشیں تو جاری رہی ہیں لیکن کشمیر کے مسئلے سے توجہ ہٹانے کے لئے مودی نے پاکستان کے اہم اور حساس ترین علاقے گلگت بلتستان میں اپنے گماشتوں،سہولت کاروں اور ایجنٹوں کے ذریعے ایک منظم منصوبہ شروع کیا ہوا ہے اس منصوبے کے تحت ان حساس علاقوں کے محب وطن لوگوں میں پاکستان کی ریاست اور پاک افواج خصوصاً ”آئی ایس آئی“ کے خلاف لوگوں کے اذہان خراب کرنے کی بھرپور کوشش کی جاتی رہی ہے اس کے علاوہ گلگت بلتستان کی عوام کے لئے آئینی،سیاسی اور جمہوری حقوق کے حصول اور سٹیٹ سبجیکٹ رول جیسے نعروں اور نام نہاد بیانیے کے تحت سادہ لوح عوام کو گمراہ کیا جا رہا ہے اس مقصد کے حصول کیلئے بھارتی ”را“ نے گلگت بلتستان اور کشمیر کے مٹھی بھر گمراہ لوگوں،قوم پرستوں اور انسانی حقوق کے علم برداروں کی خدمات حاصل کی ہوئی ہیں۔
$$$123$$$
”را“ کئی عشروں سے بلوچستان،سندھ اور قبائلی علاقوں میں منظم منصوبہ بندی کے تحت دہشت گردی کرتی رہی ہے اور نام نہاد آزادی کے متوالوں کی سرپرستی کرکے پاکستان کو نقصان پہنچانے کی بھرپور کوشش کی جاتی رہی،اگرچہ اب گزشتہ چند برس سے پاکستان کی بہادر افواج کی بے مثال اور لازوال قربانیوں کے نتیجے میں ان دہشت گردانہ سرگرمیوں میں کافی کمی آئی ہے اور امن و سکون کی زندگی بحال ہو چکی ہے لیکن بھارتی ”را“ کو اب بھی چین نہیں۔
$$$123$$$
کشمیر کے امجد مرزا،سجاد راجہ اور حبیب اللہ کشمیری گلگت بلتستان میں موجود اپنے ایجنٹوں کے ذریعے لوگوں کی برین واشنگ کیلئے کام کر رہے ہیں یہ کشمیری جو گمراہ،اسلام دشمن اور وطن دشمن ”را“ کے ایجنٹ ہیں۔گلگت بلتستان میں موجود اپنے گماشتوں کے ذریعے پاکستانی جھنڈے اور پاسپورٹ جلانے،پاکستان کی فوج اور آئی ایس آئی کو مطعون کرنے اور ان اداروں پر جی بی کے عوام کا قتل عام کرنے کے الزامات لگواتی ہے تاکہ عوام میں یہ ادارے بدظن ہوں۔
$$$123$$$
بھارتی گماشتوں نے جی بی میں موجود ایجنٹوں کو یہ باور کرانے کی بھرپور کوشش کی کہ دو قومی نظریہ،نظریہ پاکستان اور اسلام کا غلبہ عوام کے دشمن ہیں اور ہمیں ہر حالت میں ان تینوں چیزوں کو لوگوں کے ذہنوں سے نکالنا ہے۔
$$$123$$$
بھارت اور ”را“ کی نظروں میں بہت زیادہ کھٹکنے والے ملک کے اس حساس ترین علاقے (جیو پولیٹیکل) گلگت بلتستان میں فوج اور ”آئی ایس آئی“ کی خدمات خصوصی طور پر قابل تحسین ہیں جہاں تک جی بی کے عوام کے سیاسی،آئینی، جمہوری اور انسانی حقوق کا معاملہ ہے ساڑھے 14 لاکھ کی آبادی والے انتظامی صوبے میں سوائے پارلیمنٹ میں نمائندگی کے تمام حقوق اور مراعات حاصل ہیں،اختیارات، مراعات،سول بیورو کریسی اور فوجی بیورو کریسی میں ان علاقوں کی نمائندگی کو دیکھا جائے تو کو دوسرے چاروں صوبوں سے زیادہ حقوق اور مراعات حاصل ہیں اور جی بھی کے عوام کے حالات دوسرے صوبوں کے دیہی علاقوں سے بدر جہا بہتر ہے کوئی ٹیکس دئیے بغیر اربوں روپے کا بجٹ ملتا ہے خصوصاً فوج اور قومی سلامتی کے اداروں میں آبادی اور کوٹے سے زیادہ نمائندگی جی بی کو حاصل ہے اگر ہم مقبوضہ کرگل اور لداخ سے گلگت بلتستان کا موازنہ کریں تو جی بی کے مقابلے میں وہاں 0.09 فیصد بھی نمائندگی موجود نہیں ہے۔
$$$123$$$
آئینی حقوق کا مسئلہ سپریم کورٹ نے 17 جون 2018ء کو طے کیا ہے۔حکومت نے ایک جامع آئینی پیکج کی منظوری پارلیمنٹ سے لینی ہے اس حوالے سے اگر جلد بازی کی گئی تو ہماری 73 برس کی محنت رائیگاں جائے گی اور مسئلہ کشمیر ہمیشہ کیلئے ختم ہو جائے گا جس سے ہمیں گریز کرنا چاہئے۔
$$$123$$$
پاکستان کی ریاست ہماری ماں،فوج اور ”آئی ایس آئی“ کے جوان ہمارے محافظ ہیں۔
$$$123$$$
پاکستان دشمن عناصر اب کسی رعایت کے حق دار نہیں ہیں۔سید حیدر شاہ رضوی کو ”آئی ایس آئی“ نے زہر نہیں دیا بلکہ ان کی موت طبعی ہوئی تھی جس کی تصدیق سید مہدی شاہ رضوی کی والدہ اور بہن نے بھی پریس کانفرنس کے دوران کی ہے۔سید مہدی شاہ رضوی کے اہم انکشافات ”را“ کے کشمیری ایجنٹس سجاد راجہ،ارشد مرزا کے بیانات اور اقوام متحدہ کی انسانی حقوق کی تنظیم میں شرانگیز تقریروں کے بعد مزید کس ثبوت کا انتظار ہے کہ ان کو کیفر کردار تک پہنچایا جائے،اگر اب بھی جی بی اور بیرون ملک موجود ملک دشمنوں کے خلاف سخت کارروائی نہ کی گئی تو خاکم بدھن پاکستان کا شیرازہ بکھر جائے گا خصوصاً جی بی میں ”را“ کے ایجنٹوں کی ملک،اسلام اور فوج دشمن سرگرمیوں کو روکنا مشکل ہو جائے گا ان مٹھی بھر گمراہ،وطن دشمن،فوج دشمن اور نظریہ پاکستان دشمن عناصر کو کیفر کردار تک پہنچانا اشد ضروری ہو چکا ہے۔
$$$123$$$
پاکستان اگر آج تک متحد اور مستحکم ہے تو صرف اور صرف اللہ تعالیٰ کا کرم و فضل اور دنیا کی دسویں طاقتور ترین فوج اور آئی ایس آئی کی بے پناہ اور لازوال قربانیوں کا نتیجہ ہے۔فی بک پر انسانی حقوق کے نام نہاد علمبردار اور جعلی دانشوروں کیخلاف بھی کریک ڈاؤن کرنے کی ضرورت ہے کیونکہ یہ جعلساز عناصر ملک دشمن،فوج دشمن اور خفیہ اداروں کے خلاف گھٹیا زبان استعمال کر رہے ہیں۔
$$$123$$$
سید حیدر شاہ رضوی مرحوم کے بیٹے سید مہدی شاہ رضوی نے جن جن لوگوں اور جن جن انسانی حقوق اور طلبہ تنظیموں کا نام لیا ہے بغیر کسی ہچکچاہٹ اور مصلحت پسندی کے ان پر ہاتھ ڈالا جائے یہ کوئی زیادہ نہیں بس گنتی کے لوگ ہیں۔RAW کے ایجنٹس اور سہولت کار جو گلگت بلتستان کے محب وطن عوام کی حب الوطنی کو مشکوک بنا رہے ہیں اب انہیں کیفر کردار تک پہنچانے میں دیر نہیں کرنی چاہئے۔
$$$123$$$
سینیٹ انتخابات میں عوام کی دلچسپی کے لئے فقط 3 ہی باتیں ہیں،اول یہ کہ سینیٹ کے انتخابات کھلے عام ہوتے یا پھر نقد دام کے کاروباری اصول کے تحت؟،دوئم سینیٹ انتخابات کے نتائج کے بعد کسے پرائز ملتا ہے اور کون ہمیشہ کی طرح اس بار بھی سرپرائز ہوتا ہے؟اور سوئم یہ کہ ہارس ٹریڈنگ میں ٹاپ ٹرینڈ پر کون کون سے ”سیاسی گھوڑے“ رہتے ہیں؟گویا سینیٹ انتخابات نہ ہوئے ایک”سیاسی تماشا“ ہوا اور تماشا بھی ایسا جسے سیاست کے رہنماء قواعد و ضوابط کے بجائے کاروباری انداز میں کھیلنے کی کوشش کی جائے گی۔
$$$123$$$
شاید اسی لئے ہمارے سینیٹ انتخابات کے دوران جس لفظ کا تذکرہ بار بار سننے میں آتا ہے وہ لفظ ”ہارس ٹریڈنگ“ ہے ویسے تو انگریزی زبان میں اس لفظ کے معنی ”گھوڑوں کی خرید و فروخت“ کے ہیں اور دلچسپ بات یہ ہے کہ اس لفظ کا استعمال ماضی میں واقعی گھوڑوں کی خرید و فروخت کے حوالے سے ہی ہوتا تھا۔
$$$123$$$
تاریخی دستاویز کے مطابق 1820ء کے آس پاس تاجر حضرات اچھی نسل کے گھوڑے خریدنے کے لئے ”کاروباری چالاکی“ کا استعمال کرتے تھے۔
$$$123$$$
تجارت کا یہ طریقہ کچھ اس طرح کا تھا جس میں چالاکی،سازش،پیسے اور آپسی تعلقات کے بل بوتے پر عمدہ اور اچھی نسل کے گھوڑوں کو سستے نرخوں پر خریدنے کی حتیٰ المقدور کوشش کی جاتی تھی مگر پھر رفتار زمانہ کے ساتھ ساتھ گھوڑوں کی افادیت،اہمیت اور ضرورت ختم ہوئی تو ان کی تجارت یعنی ہارس ٹریڈنگ بھی ختم ہو گئی یعنی گھوڑے پس منظر میں چلے گئے اور ان کی جگہ لینے کے لئے ”سیاسی گھوڑے“ پیش منظر پر آگئے اور ماضی میں گھوڑوں کی تجارت کے لئے خاص سمجھی جانے والی معروف اصطلاح سیاست میں ”ہارس ٹریڈنگ“ کے نام سے مقبول عام حاصل کر گئی۔
$$$123$$$
سیاست میں ہارس ٹریڈنگ کا لفظ اس وقت بولا جاتا ہے جب کوئی جماعت اپنی مخالف پارٹی کے ارکان کو لالچ،عہدے،پیسے، شہرت یا کسی دیگر قسم کا لالچ دے کر اپنے ساتھ ملانے کی کوشش کرتی ہے تو ارکان اسمبلی یا ارکان پارلیمنٹ کی اس قسم کی خرید و فروخت کو ”ہارس ٹریڈنگ“ قرار دے دیا جاتا ہے۔
$$$123$$$
”ہارس ٹریڈنگ“ اس خاص سیاسی صورتحال میں کی جاتی ہے جب کسی بھی ایک سیاسی جماعت کو حکومت سازی کے لئے اکثریت ملنے کی امید بالکل بھی نہ ہو اور اسے اپنی اقلیت کو اکثریت بدلنے کے لئے باہر سے سیاسی حمایت کی ضرورت درپیش ہو۔
$$$123$$$
پھر وہ سیاسی جماعت یہ کوشش کرتی ہے کہ کسی طرح سے مخالف،آزاد یا دیگر چھوٹی پارٹیوں کے ارکان انہیں حمایت دے دیں اور ان کی حکومت بن جائے اس کے لئے ہر طرح کے حربے کا آزادانہ اور بے باکانہ استعمال کیا جاتا ہے اور سیاست میں چالاکی،پیسہ،عہدہ کا استعمال ہی”ہارس ٹریڈنگ“ یعنی ”سیاسی گھوڑوں“ کی خریداری کہلاتی ہے سادہ لفظوں میں یوں سمجھ لیجئے کہ ہمارے ہاں ہونے والے سینیٹ انتخابات میں ”سیاسی گھوڑوں“ کی منڈی سجتی ہے بالکل ویسے ہی جیسے عید قربان پر ملک بھر میں شہر شہر،قریہ قریہ بکرا منڈیاں سجائی جاتی ہے بس ان دونوں منڈیوں میں فرق اور تفادت صرف اتنا سا ہے کہ بکرا منڈی میں جانور فروخت کے لئے دور دراز علاقوں سے ہانک کر لائے جاتے ہیں جبکہ سینیٹ انتخابات کے موقع پر ہونے والی ”ہارس ٹریڈنگ“ کے لئے”سیاسی گھوڑے“ اپنی مرضی سے بکنے کے لئے سیاسی منڈی میں کشاں کشاں چلے آتے ہیں۔
$$$123$$$
پاکستان میں سینیٹ انتخابات کی تاریخ نے یہ ثابت کیا ہے کہ ہمارے یہ سیاسی گھوڑے انتہائی زیرک اور چالاک واقع ہوئے ہیں کیونکہ انہیں معلوم ہے کہ کس طرح اپنے دام بڑھانے ہیں؟اور کس طرح خریدار کو اس حد تک بلیک میل کرنا ہے کہ اس کے پاس زیادہ سے زیادہ لگانے کے سوا کوئی چارہ ہی نہ رہے اس لحاظ سے ہم یہ کہنے میں بالکل حق بجانب ہیں کہ سینیٹ انتخابات میں اگر بکنے والے ”سیاسی گھوڑے“ ہیں تو پھر یقینا خریدنے والوں کو ”سیاسی گدھے“ ہی کہا جا سکتا ہے۔
$$$123$$$
سینیٹ انتخابات میں ہارس ٹریڈنگ کے جو فائدے”سیاسی گھوڑوں“ کے حصے میں آتے ہیں اس کے عشر عشیر فوائد بھی کبھی ہارس ٹریڈنگ کرنے والے ”سیاسی گدھے“ حاصل نہیں کر پائے ہیں مثال کے طور پر سینیٹ کے گزشتہ انتخابات میں بھی ہارس ٹریڈنگ کے نام پر ”سیاسی گھوڑوں“ کی زبردست خرید و فروخت ہوئی تھی لیکن ہارس ٹریڈنگ کرنے والوں نے سینیٹ کے سپیکر صادق سنجرانی کے خلاف تحریک عدم پیش کی تو ”سیاسی گھوڑوں“ نے اپنے مالکان کے ہی خلاف ووٹ دے کر ثابت کر دیا تھا کہ وہ واقعی زیرک،چالاک اور موقع پرست ”سیاسی گھوڑے“ ہیں جبکہ انہیں خریدنے والے ”سیاسی گدھے“ مگر سب سے زیادہ حیران کن بات تو یہ ہے کہ ہارس ٹریڈنگ کے دوران فروخت ہونے والے ”سیاسی گھوڑے“ اپنے دغا بازی اور بے اعتباری کے لئے غیر معمولی شہرت رکھتے ہیں لیکن اس کے باوجود بھی ہمارے ملک کی سیاسی جماعتیں ”ہارس ٹریڈنگ“ سے باز نہیں آتیں اس لئے ہمارا تو ماننا ہے کہ اگر سپریم کورٹ آف پاکستان حالیہ سینیٹ انتخابات میں اوپن ووٹ ڈالنے کے حق میں کوئی فیصلہ جاری کر دیتی ہے تو اس عدالتی فیصلہ کا سب سے زیادہ نقصان ”سیاسی گھوڑوں “ کو ہو گا اور پھر پاکستانی سیاست میں ان کا مستقبل ہمیشہ ہمیشہ کے لئے تاریک ہو جائے گا نیز ایوان بالا میں ان کی سیاسی ناقدری بھی دیکھنے والی ہو گی لیکن اگر سینیٹ انتخابات میں خفیہ رائے شماری کے ذریعے حق رائے دہی استعمال کرنے کا پرانا طریقہ کار ہمیشہ ہی برقرار رکھا گیا تو اس کا سب سے زیادہ نقصان ہارس ٹریڈنگ کرنے والے ”سیاسی گدھوں“ کو پہنچے گا مگر مصیبت تو یہ ہے کہ ہارس ٹریڈنگ کرنے والے،ہارس ٹریڈنگ کے مضر اثرات کا نشانہ بننے والے اور ہارس ٹریڈنگ کو صبح و شام برا بھلا کہنے،اور صلواتیں سنانے والے بھی دل سے یہی چاہتے ہیں کسی وجہ فقط ایک ہے کہ گھوڑے آخر گھوڑے ہی ہوتے ہیں چاہے وہ سیاسی ہی کیوں نہ ہوں۔
$$$123$$$
امریکی تاریخ میں صدر کے مواخذے کی بہت کم ہی مثال ملتی ہے،ٹرمپ وہ واحد صدر ہیں جن کے خلاف 2 مرتبہ تحریک سینیٹ میں سماعت کے مرحلے تک پہنچی،اختیارات کے ناجائز استعمال اور حلق سے انحراف کرنے کا معاملہ یقینا آئین کی کسوٹی پر بڑے جرائم اور نامناسب روئیے کے زمرے میں آتا ہے لیکن افسوسناک امر یہ ہے کہ الزامات پر ہونے والی ووٹنگ کے بعد اب ٹرمپ کو سزا نہیں ہو سکے گی۔
$$$123$$$
سینیٹ میں ٹرمپ کیخلاف ان کی اپنی ہی جماعت کے 7 ارکان کی طرف سے ووٹ دیئے جانے کے باوجود ڈیمو کریٹ پارٹی کا 2 تہائی اکثریت تک نہ پہنچ پانا اور سابق امریکی صدر کا سنگین نوعیت کے الزامات سے بری قرار دیا جانا اس بات کی دلیل ہے کہ امریکہ کا جمہوری نظام ابھی بہت کمزور ہے جو سیاسی تاریخ کا ایک تلخ باب ہے،اگر تشدد اور انتہاء پسندی کی امریکہ میں کوئی جگہ نہیں تو پھر 6 جنوری کو کیپٹل ہل پر حملے کے لئے کس نے اکسایا؟کیونکہ واضح ثبوت ہونے کے باوجود اس بات کا فیصلہ نہ ہونا المیے سے کم نہیں ہے۔
$$$123$$$
مواخذے کی کارروائی کے حوالے سے یہ پیشن گوئی کی گئی تھی کہ یہ فیصلہ سابق صدر کے حق میں آئے گا اور ہوا بھی کچھ ایسا ہی،یہاں قابل غور امر یہ بھی ہے کہ سینیٹ میں ڈیمو کریٹ کے 48 ارکان کے علاوہ 7 رپبلکن اور 2 آزاد سمیت 57 نے ٹرمپ کے خلاف جبکہ 43 نے ان کے حق میں ووٹ کاسٹ کیا حالانکہ مجرم ٹھہرانے کے لئے 67 ووٹ درکار تھے، یاد رہے کہ امریکی تاریخ میں 4 مرتبہ مواخذے کی جو کارروائیاں ہوئیں ان میں یہ سب سے مختصر رہی ہے کیونکہ محض 5 روز بعد یہ ختم ہو گئی۔
$$$123$$$
جوبائیڈن انتظامیہ سمجھتی ہے کہ نئے صدر کی سیاسی حکمت عملی ”کرونا“ کے خلاف ہونے والی کامیابی،معاشی استحکام اور امریکہ کے دوسرے مسائل کے حل پر منحصر ہے وہ اس لئے ٹرمپ کے مواخذے کی کارروائی کو اپنے مستقبل کے لئے اہم نہیں سمجھتے،نئے قوانین کی راہ میں یہ مقدمہ زیادہ رکاوٹوں کا باعث نہیں بنا۔سابق صدر کے خلاف اس مقدمے نے ایک ایسی مثال قائم کر دی ہے جس سے آئندہ سیاسی مقابلوں کیلئے میدان سج چکا ہے بنیادی طور پر یہ ٹرمپ کی فتح ہے جس سے بظاہر یہی دکھائی دیتا ہے کہ وہ 2024ء میں دوبارہ صدارتی امیدوار بن سکتے ہیں۔
$$$123$$$
ٹرمپ کے جارحانہ روئیے سے بھی یہی اشارے مل رہے ہیں کہ وہ امریکی سیاست سے کنارہ کشی اختیار کرنے کے بجائے ایک فعال کردار ادا کرتے رہیں گے۔
$$$123$$$
امریکہ کے 46 ویں صدر جوبائیڈن کے دور کا آغاز صدارتی حکمناموں سے ہوا کیونکہ سابق صدر کی متنازع پالیسیوں کو ختم کرنے سے متعلق پہلے ہی دن جو 15 ایگزیکٹو آرڈرز پر دستخط ہوئے ان میں متنازع سفری پابندیوں کا خاتمہ اور تمام وفاقی املاک میں ماسک پہننا لازمی قرار دیا گیا تھا،واضح رہے کہ ہر آنے والا امریکی صدر شروع کے دنوں میں ایسے بہت سارے حکمنامے جاری کرتا ہے ٹرمپ نے بھی ایسا ہی کیا تھا لیکن بعد ازاں انہیں عدالت میں چیلنج کر دیا گیا تاہم نئے جاری کردہ حکمناموں کا وہ انجام نہیں ہو گا جو پہلے ہوا تھا کیونکہ نومنتخب امریکی صدر کے حوالے سے یہ مشہور ہے کہ وہ قانون کی روح کو سمجھتے ہیں۔
$$$123$$$
سینیٹ کے ڈیمو کریٹک پارٹی کی جانب سے 35 برس تک رکن رہنے والے نومنتخب امریکی صدر کے بارے میں ایک عام تاثر یہ ہے کہ وہ مفاہمت پسند سیاستدان ہیں کیونکہ عموماً سب کو ساتھ ملا کر ہی کام کرنے کو ترجیح دیتے ہیں۔نومنتخب امریکی صدر کے ویژن پر مکمل طور پر عملدرآمد کے لئے کانگریس کو کئی قوانین کی منظوری دینا ہو گی جن میں 1.9 ٹریلین ڈالرز کے اخراجات بھی شامل ہے اور وہاں اگر ایسا ہوتا ہے تو اس میں امریکہ کے تمام شہریوں کو 1400 ڈالر کی رقم کی ادائیگی بھی شامل ہے۔
$$$123$$$
ماحولیات کا معاملہ امریکہ میں سیاسی تقسیم کی ایک بڑی وجہ بن چکا ہے یہی وجہ ہے کہ جوبائیڈن کو اقتدار میں آنے سے پہلے یہ کہنا پڑا تھا کہ وہ اپنے دور صدارت کے پہلے ہی دن پیرس ماحولیاتی معاہدے میں دوبارہ شمولیت کا اعلان کریں گے اور انہوں نے ایسا کرکے بھی دکھا دیا۔ ٹرمپ نے کینیڈا کے صوبہ البرٹا سے امریکی ریاست نبراسکا تک تیل کی ترسیل کیلئے 12 ہزار میل لمبی جوسٹون ایکس ایل پائپ لائن کی منظوری دی تھی اسے بھی منسوخ کر دیا گیا ہے۔
$$$123$$$
امریکہ نے اقوام عالم کے تحفظات اور مسئلہ کشمیر بالائے طاق رکھتے ہوئے بھارت کے ساتھ ہمیشہ سے ہی تعلقات کو پروان چڑھایا ہے لیکن نومنتخب امریکی صدر و نائب صدر نے مقبوضہ وادی میں انسانی حقوق کی پامالی پر جو مذمتی بیانات جاری کئے ان سے امید کی ایک کرن پیدا ہوئی تھی کہ شاید اب مودی کے ظلم و ستم کی روک تھام کیلئے ہنگامی بنیادوں پر اقدامات کرتے ہوئے کشمیر میں جاری کرفیو کو ختم کروا دیا جائے گا لیکن تاحال ایسا کچھ بھی نہیں ہوا۔
$$$123$$$
افغانستان سے امریکی افواج کا مکمل انخلاء بھی ممکن دکھائی نہیں دے رہا جس سے امن معاہدہ کے اب کھٹائی میں پڑنے کے روشن امکانات ہو چکےہیں۔ جوبائیڈن ایک ایسے دور میں صدر بنے ہیں جب ”کووڈ 19“ کی عالمی وباء زوروں پر ہے اور امریکہ اس سے سب سے زیادہ متاثر ہونے والا ملک ہے جہاں اب تک اس سے 5 لاکھ کے لگ بھگ افراد ہلاک ہو چکے ہیں لہٰذا سب سے بڑا مسئلہ موذی وائرس سے نمٹنے کا انداز تھا جس پر ٹرمپ کو بھی شدید تنقید کا سامنا کرنا پڑا تھا۔دنیا میں ایک طرف جہاں امریکی جمہوریت پر مختلف نوعیت کے سوال اٹھائے جا رہے ہیں وہیں دوسری طرف مشرق وسطیٰ،افریقہ اور ایشیاء کو سامراج کی جارحانہ پالیسیوں نے خانہ جنگی کا شکار کر رکھا ہے۔
$$$123$$$
عرب ممالک اور صیہونی حکومت کے مابین تعلقات کو معمول پر لانے کی کوششوں کا اصل مقصد فلسطین کے مسئلے کو ہمیشہ کیلئے ختم کرنا ہے۔ عرب اسرائیل جنگ کے بعد امریکی سرپرستی میں عربوں اور صیہونی حکومت کے مابین دسیوں مرتبہ مذاکرات کروائے گئے اور ان مذاکرات سے فلسطین کی مظلوم عوام کیلئے کچھ حاصل نہیں ہوا بلکہ الٹا اس کے نقصانات سامنے آئے انہی مذاکرات کے نتیجے میں صیہونی حکومت نے فلسطینی سرزمین پر یہودی بستیوں کی تعمیر کا سلسلہ بڑھایا،مراعات حاصل کیں اور آخر کار فلسطین سے آگے نکل کر اب ایک ”گریٹر اسرائیل“ کا خواب دیکھا جا رہا ہے۔
$$$123$$$
اسرائیل کی حمایت کرنے والے بعض عرب ممالک نے اگرچہ فلسطین سے خیانت کی ہے لیکن یہاں دیکھا جائے تو شاطر امریکہ نے ایک بڑا فعال کردار ادا کیا ہے۔
$$$123$$$
واشنگٹن مشرق وسطیٰ میں اپنے مفادات کے تحفظ کی خاطر تمام عرب ممالک کو ایک آلہ کار کے طور پر دیکھ رہا ہے۔صیہونی حکومت کے ظلم و ستم کی فہرست بڑی طویل ہے لہٰذا وہ عرب حکمران جنہوں نے اسرائیل کو تسلیم کرنے میں بڑی سرعت کا مظاہرہ کیا ہے آج کے بعد ہونے والے جرائم میں وہ بھی برابر کے حصہ دار ہوں گے۔
$$$123$$$
عرب اسرائیل امن معاہدوں اور سفارتی تعلقات کی بحالی کا اصل سرپرست امریکہ ہے اور اب خلیجی ممالک کے ساتھ جدید اسلحے کی فروخت کے نئے معاہدے منظر عام پر آرہے ہیں۔
$$$123$$$
امریکہ عرب حکمرانوں پر خوف اور دباؤ کی فضا قائم رکھنے کے ساتھ ساتھ خطے کو بدامنی میں مبتلا کرنے اور اسلحہ بیچنے کی غرض سے کئی مسائل کے خلاف بیان بازی سے آگے بڑھ کر ٹھوس اقدامات نہیں چاہتا۔
$$$123$$$
اسرائیل کے ساتھ،متحدہ عرب امارات اور بحرین کا باضابطہ سفارتی تعلق پوری دنیا اور بالخصوص عالم اسلام میں زیر بحث ہے،گزشتہ کئی دہائیوں سے اسرائیل کا بائیکاٹ کرتے ہوئے بیشتر عرب ممالک کا یہ موٴقف رہا تھا کہ اسے صرف اسی صورت تسلیم کریں گے جب فلسطین سے متعلق تنازع کا کوئی مستقل حل نکلےگا۔ اسرائیل نے آج تک عرب حکمرانوں کی کسی شرط کو تسلیم نہیں کیا اور نہ ہی فلسطینیوں کو کوئی رعایت مل سکی یہی وجہ ہے کہ خلیجی ریاستوں کی طرف سے صیہونی حکومت کو غیر مشروط طور پر تسلیم کر لینے کی خبر دنیا بھر کے مسلمانوں کیلئے سخت تشویش اور مایوسی کا باعث بنی ہوئی ہے۔
$$$123$$$
”سنچری ڈیل“ میں امریکہ نے پیشکش کی تھی کہ فلسطین کے سودے پر راضی ہونے والے خلیجی ممالک کے بادشاہوں کو آئندہ 50 برس تک بادشاہت پر براجمان رہنے کی ضمانت دی جائے گی لہٰذا حالیہ”امن معاہدے“ اسی سلسلے کی ایک کڑی ہیں۔امریکہ کا ایک مقصد یہ بھی ہے کہ عرب اسرائیل تعلقات قائم کروانے کے بعد یورپی ممالک کو بھی اس بات پر مجبور کیا جا سکے کہ وہ اپنے سفارتخانے بیت المقدس منتقلکریں۔
$$$123$$$
اسرائیل کے حوالے سے مشرق وسطیٰ کے رویوں میں آنے والی حالیہ سیاسی تبدیلیوں کی چند بڑی وجوہات میں تیل کی قیمتوں میں کمی،خلیجی ممالک میں حکومتوں کے خلاف بغاوت کے خطرات‘امریکی حمایت کے خاتمے کا خدشہ اور ترکی و ایران کی بڑھتی ہوئی طاقت کا خوف ہے۔
$$$123$$$
اسرائیل کو ایران کے خلاف مضبوط اتحادیوں کی تلاش ہے یہی وجہ ہے کہ وہ عرب ممالک کے قریب آرہا ہے۔
$$$123$$$
یو اے ای بھی ایک عرصے سے خطے میں بڑی سر گرم خارجہ پالیسی اختیار کئے ہوئے ہے اور کئی علاقائی تنازعات میں بڑھ چڑھ کر اور خفیہ طور پر کردار ادا کر رہا ہے۔ ایران کے اثر و رسوخ کو بڑھنے سے روکنے کیلئے یہ لیبیا اور یمن میں بھی سرگرم عمل ہے۔متحدہ عرب امارات نے 13 اگست 2020ء کو اسرائیل کے ساتھ سفارتی تعلقات استوار کرنے کا سرکاری اعلان کیا تھا لیکن دونوں ممالک کے قریب آنے کے اشارے بہت عرصے سے مل رہے تھے۔
$$$123$$$
ٹرمپ کا یہ دعویٰ بھی تھا کہ خلیجی ممالک اسرائیل کے ساتھ تعلقات کیلئے قطار بنائے کھڑے ہیں۔یو اے ای کا یہ موٴقف تھا کہ اس معاہدے کی وجہ سے اسرائیل نے گولان کی پہاڑیوں میں مقبوضہ علاقوں کو اسرائیل میں ضم کرنے کے ارادے کو ترک کر دیا ہے جبکہ اسرائیلی وزیراعظم اس کے بعد کئی بار برملا کہہ چکے ہیں کہ مزید فلسطینی علاقے ضم کرنے کا پروگرام ملتوی ہوا ہے منسوخ نہیں۔
$$$123$$$
اس میں کوئی دورائے نہیں ہیں کہ جن خلیجی ممالک نے اسرائیل کے ساتھ سفارتی تعلقات قائم کئے ہیں ان میں سامراج کے مسلط کردہ مطلق العنان حکمران جو امریکہ اور اسرائیل کو اپنے اقتدار کا محافظ سمجھتے ہیں نے سفارتی تعلقات قائم کرتے وقت نہ تو عوام سے رائے لی اور نہ ہی ان ریاستوں کی پارلیمان نے اس موضوع پر کوئی قرارداد منظور کی یا کوئی بحث نمٹاتے ہوئے باقاعدہ طور پر منظوری دی۔
$$$123$$$
سعودی عرب سمیت بعض عرب ممالک ترکی کے بڑھتے ہوئے علاقائی اثر و رسوخ کو بھی خلافت عثمانیہ کے احیاء کے طور پر دیکھتے ہوئے اسے اپنی بادشاہت کے خلاف خطرہ سمجھ رہے ہیں۔شام،یمن اور لیبیا سمیت کئی علاقائی امور کے حوالے سے ترکی اور عرب امارات کے تعلقات تناؤ کا شکار ہیں،یہاں یہ قابل غور امر ہے کہ اسرائیل اور بحیرہ روم کے اردگرد کے کچھ یورپی ممالک بھی ترکی سے خائف ہیں اور یہی مشترکہ خوف ان کو ایک دوسرے کے قریب لا رہا ہے۔
$$$123$$$
فرانس بھی مختلف بین الاقوامی کانفرنسز میں ترکی سے خوف کا موضوع زیر بحث لا چکا ہے،حقیقت تو یہ ہے کہ یورپی یونین کی رکنیت نہ ملنے کے بعد ترک صدر اردگان کو اب کسی کی ناراضگی کی کوئی پرواہ نہیں ہے۔ترکی کسی بھی وقت شام اور عرب ممالک کے لاکھوں تارکین وطن کو جب چاہے یورپ کی طرف دھکیل کر ان ممالک کو مشکل میں ڈال سکتا ہے لہٰذا ایسے حالات میں عرب ریاستوں کا یورپ اور امریکہ کی ایماء پر اسرائیل سے تعلقات قائم کرنا ایران اور ترکی کا مقابلہ کرنے کی مشترکہ تیاری ہی ہے۔
$$$123$$$
ایران نے شام میں صدر بشار الاسد اور لبنان میں حزب اللہ کا ساتھ دے کر کچھ ایسی کامیابیاں حاصل کیں جن سے ایران کو بحیرہ روم تک راہداری حاصل ہونے کے امکانات پیدا ہوئے اور اسے عرب ممالک نے ایران کی دخل اندازی تصور کیا۔صدام حسین کے اقتدار کے خاتمے کے بعد عرب دنیا میں اسٹریٹجک توازن ایران کے حق میں چلا گیا تھا۔اسرائیل اور عرب ممالک کے درمیان تعلقات کا ایک جواز یہ بھی ہے کہ دونوں کی خواہش ہے کہ ایران کو جوہری طاقت کے حصول کی اجازت نہ مل سکے۔
$$$123$$$
اسرائیل اور خلیجی حکمران،لبنان میں حزب اللہ کی بڑھتی ہوئی طاقت اور ایران کی جوہری سرگرمیوں کو خطے میں عدم استحکام کے طور پر دیکھتے ہیں۔امریکی وزیر خارجہ مائیک پومپیو نے 24 اگست 2020ء کو اپنے دورئہ اسرائیل کے دوران یروشلم میں مطالبہ کیا تھا کہ متحدہ عرب امارات کے بعد اب دیگر عرب ممالک بھی اسرائیل کو ایک یہودی ریاست کے طور پر تسلیم کریں اسی طرح متحدہ عرب امارات کے وزیر خارجہ عبداللہ بن زید،بحرین کے وزیر خارجہ عبدالطیف الزینی اور اسرائیلی وزیراعظم نیتن یاہو نے 15 ستمبر کو واشنگٹن میں سابق امریکی صدر ٹرمپ کی موجودگی میں معمول کے تعلقات قائم کرنے کے معاہدوں پر دستخط کئے جن کو ”ابراہیم معاہدے“ کا نام دیا جاتا ہے۔
$$$123$$$
عرب ریاستوں کے حکمران،امریکہ اور اسرائیل پر تکیہ کرکے امن معاہدات اور ”صدی کی ڈیل“ کی شکل میں صدی کا سب سے بڑا دھوکہ کھا رہے ہیں۔کیا امریکہ اور اسرائیل جیسے غاصب اور جارح ممالک پر تکیہ کرکے عرب دنیا کے حکمران اپنی بقاء کو یقینی رکھ پائیں گے؟یہ ناممکن ہے کیونکہ اسرائیل عرب ممالک کے ساتھ سفارتی تعلقات کو صرف اپنے مفادات کی نظر سے دیکھتا ہے جس کا متعدد بار اس کے جارحانہ رویوں سے اعادہ بھی ہو چکا ہے۔
$$$123$$$
امریکہ اسرائیل تسلط پسندانہ منصوبوں میں عراق اور افغانستان پر براہ راست حملے،لبنان،غزہ کے شہریوں پر بمباری اور خطے میں لاکھوں بے گناہ افراد کا قتل عام شامل ہے،ماضی کے مذاکرات کی طرح حالیہ معاہدات سے بھی امریکہ، اسرائیل اور ان کے اتحادیوں کے دہشت گردانہ اقدامات پر پردہ ڈالنے کی کوشش کی جا رہی ہے۔چین کے مشرقی ایشیاء اور افریقہ میں بڑھتے ہوئے اثر و رسوخ نے امریکی مفادات کیلئے سنگین خطرات پیدا کئے ہوئے ہیں لہٰذا بگڑتی صورتحال کو کنٹرول کرنے کیلئے نومنتخب امریکی صدر نے اقتدار سنبھالنے کے بعد ایران کے ساتھ کچھ شرائط پر جوہری معاہدہ بحال کرنے کو ترجیح دینے کے حوالے سے ایک بیان دیا تھا لیکن اسرائیل کی مخالفت اور تنقید کے بعد جوبائیڈن نے اب مجبوراً یوٹرن لیا ہے۔
$$$123$$$
افغانستان میں سالہا سال سے پھنسے امریکہ کو بخوبی علم ہے کہ ایران کا جغرافیہ پہاڑوں پر مشتمل ہے جس کو سر کرنے کیلئے واشنگٹن کو ٹریلین ڈالرز کا خرچہ برداشت کرنا پڑے گا۔قبل ازیں بھی اس حوالے سے تحریر کیا جا چکا ہے کہ ایران اور عالمی طاقتوں کے درمیان ہونے والے جوہری معاہدے سے امریکہ کی دستبرداری اور ایران کے خلاف دوبارہ سخت پابندیاں عائد کرنا یہ دو ایسے اقدامات تھے کہ جس سے خطے میں برسہا برس سے جاری کشیدگی کو مزید تقویت ملی۔
$$$123$$$
ٹرمپ کے قلم کی ایک جنبش مشرق وسطیٰ میں ایک تباہ کن علاقائی جنگ کو مزید قریب لے آئی تھی۔سابق امریکی صدر کے بیانات جلتی پر تیل کا کام دیتے رہے ہیں،ٹرمپ انتظامیہ کی جارحانہ اور دباؤ کی حکمت عملی بالکل ناکام ثابتہوئی۔ امریکہ نے جوہری معاہدے سے علیحدگی اختیار کرتے ہوئے دباؤ کی جو پالیسی اختیار کی تھی اگرچہ اس نے ایرانی معیشت کو شدید نقصان پہنچایا لیکن اس کے باوجود تہران اپنے موٴقف پر قائم رہا ہے۔
$$$123$$$
امریکہ اور اسرائیل کی مذموم پالیسی سے اسلامی دنیا میں تقسیم مزید بڑھنے سے خطے میں نئے بلاکس وجود میں آرہے ہیں۔جوبائیڈن کو اس حوالے سے بھی شدید تحفظات ہیں کہ چین اور ایران کے درمیان اسلحے کی تجارت کے لئے یہ معاہدے کئے جا رہے ہیں چین ایران کو اسلحہ فروخت کرکے عسکری سسٹم خریدے گا اور یہ عمل اس کے لئے بڑا منافع بخش ہو گا۔ایران ایک نیو کلیئر اسٹیٹ بن کر امریکہ،سعودی عرب اور اسرائیل کو عذاب میں مبتلا کرنے کے درپے ہے جس کے لئے وہ مغرب کے بجائے مشرق کی طرف دیکھنے کی حکمت عملی اختیار کرتے ہوئے اپنی علاقائی اور عسکری طاقت کو فروغ دینے کی پالیسیوں پر کاربند ہے۔
$$$123$$$
ایران اور چین کے درمیان ہونے والے نئے معاہدوں نے جہاں امریکی مفادات کو نقصان پہنچایا وہیں بیجنگ کیلئے مشرق وسطیٰ میں وسیع تر کردار ادا کرنے کی راہ بھی ہموار ہوئی ہے۔
$$$123$$$
بھارت کا اصل نشانہ صرف پاکستان ہے جسے زیر کرنے کے لئے بھارت ہر سال اربوں کھربوں ڈالر کا جدید اسلحہ خرید کر ان کے انبار لگا رہا ہے۔یہ امر توجہ طلب ہے کہ دہلی کے حکمرانوں نے گزشتہ دس برس میں سو ارب سے زیادہ نئے ہتھیاروں اور دفاعی نظام کی خرید پر صرف کیے۔ اس مدت میں نئے جنگی جہازوں،میزائل،آبدوزوں،ٹینکوں،ہاویٹزر توپوں،سپیشل طیاروں اور دوسرے ہتھیاروں کی خرید کے لئے سودے کیے گئے۔
$$$123$$$
دوسری جانب بھارت کے ناقص و کمزور دفاعی نظام کی گونج دنیا بھر میں سنائی دے رہی ہے،اس کی ایئر فورس کی خستہ حالی،ناکارہ طیارے مودے حکومت کی ہزیمت کا باعث بن گئے ہیں یہ پاکستان کو 96 گھنٹوں میں تباہ کرنے والے بھارتی سور ماؤں کیلئے ندامت کا مقام ہے کہ عالمی میڈیا نے بھی بھارت کو کاغذی شیر قرار دے دیا۔
$$$123$$$
گزشتہ ایک دہائی کے دوران بھارت کی فوجی طاقت زوال کا شکار ہے۔
$$$123$$$
بھارتی فضائیہ اس وقت 42 سکواڈرن کے ساتھ کام کر رہی ہے جن میں سے صرف 31 میدان میں آسکتے ہیں۔مگ 21 جیسے جہاز جو 1964ء کے دوران بھارتی فضائیہ میں شامل ہوئے،انہیں سالوں پہلے گراؤنڈ ہو جانا چاہیے تھا۔
$$$123$$$
آزاد کشمیر پر حملے کے دوران پاکستانی ایف سولہ کے ہاتھوں مگ 21 کی تباہی اس کا منہ بولتا ثبوت ہے کیونکہ جنگیں اسلحے کے زور پر نہیں حوصلے سے بھی لڑی جاتی ہیں،ابھی نندن کو بھارت یاد رکھیں،پاک فضائیہ کے شاہینوں نے بھارتی گیدڑوں کے طیارے کس طرح مار بھگائے۔
$$$123$$$
یہ حملہ 26 فروری 2019ء میں ہوا جو نریندر مودی کی سرکار کی کرتب بازی کے سوا کچھ نہیں تھا۔بھارتی ایئر فورس کی طرف سے بالا کوٹ پر حملے کے نتیجے میں 2 بلین ڈالر صرف آدھے گھنٹے میں ضائع کر دیئے۔امریکہ کے ایک 15 روزہ اخبار کی ایک رپورٹ Why Dying Indian Air Force Is کے مطابق بھارت میں جنگی جہازوں کی خریداری غیر موثر،نا اہلی اور افسر شاہی کا شکار ہے۔ بھارتی فضائیہ کے روسی ساخت کے MIG طیاروں کو Flying Coffin اڑتے تابوت اور بیوہ بنانے کا نام دیا جاتا ہے۔
$$$123$$$
ہمارے دشمن کی جنگی تیاریوں کا عالم یہ ہے کہ اس کے کئی جنگی طیارے حادثے کا شکار ہو چکے ہیں۔2015ء میں بھی بھارتی میڈیا کی جانب سے ایک رپورٹ جاری کی گئی تھی جس میں اعتراف کیا گیا تھا کہ بھارتی ایئر فورس ناقص مرمت اور پرانے جہاز ہونے کے سبب پاکستان اور چین کی ایئر فورسز کے ساتھ لڑنے کی صلاحیت نہیں رکھتی ہے اور آج بھی بھارتی فضائیہ مگ 21 اور مگ 27 جیسے کئی سال قبل ریٹائر ہو جانے والے طیاروں پر انحصار کر رہی ہے۔
$$$123$$$
2016ء میں ایک جدید ترین نگراں طیارہ انتونیوف اپنے ساتھ 29 انجینئرز و ٹیکنیشنز اور تین پائلٹوں کے ساتھ ریڈار سے ایسا غائب ہوا کہ اب تک اس کا سراغ تک نہیں ملا۔بھارت کے مقابلے میں چینی فضائیہ میں لڑاکا طیاروں کی تعداد تین گنا زیادہ ہے،پاک فضائیہ کے پاس اس وقت 21 سے زائد لڑاکا اسکواڈرن ہیں جن میں مسلسل اضافہ جاری ہے۔پاکستان اور بھارت نے مجموعی طور پر تین جنگیں لڑیں ہیں اور ہر مرتبہ پاکستانی ایئر فورس نے بھارتی فضائیہ کو ناکوں چنے چبوائے۔
$$$123$$$
بھارتی فضائیہ 1970ء سے 2015ء تک 1001 جہاز محض تکنیکی خرابیوں اور باقاعدہ مرمت نا ہونے کے سبب گنوا چکی ہے جو کہ ازخود ایک ریکارڈ ہے۔بھارت گزشتہ 33 برس سے ”تیجا“ نامی ہلکے طیاروں کر رہا ہے،یہ منصوبہ سال 1980ء میں شروع کیا تھا لیکن اب تک جو طیارے بھارتی فضائیہ کو دیے گئے وہ خرابی کے سبب بار بار گراؤنڈ کیے گئے ہیں۔طیارہ ساز بھارتی کمپنی ہندوستان ایروناٹکس کا دعویٰ ہے کہ وہ ہر برس انڈین ایئر فورس کو 18 تیجا لائٹ ون طیارے بنا کر دے سکتی ہے،لیکن خود بھارتی فضائیہ کا کہنا ہے کہ وہ بھارتی ساختہ تیجا لڑاکا طیاروں پر بھروسا نہیں کر سکتی۔
$$$123$$$
بھارتی فوج میں کرپشن عروج پر ہے راجیو گاندھی کا بو فورس گن رشوت سکینڈل اور تیجا نے بھارتی فضائی برتری کا پول کھول دیا ہے۔نریندر مودی نے اپنی ایئر فورس کو ساڑھے 400 ارب کا چونا لگا دیا ہے۔رپورٹ کے مطابق بی جے پی کے وزیر دفاع راج ناتھ سنگھ نے ہندوستان ایروناٹکس لمیٹڈ کو 6.25 بلین ڈالر کے ٹھیکے سے نوازا اور تیجا جہاز لینے پر مجبور کیا جبکہ ہندوستانی فضائیہ پہلے دن ہی ان جہازوں کو ان کی تکنیکی مسائل کی وجہ سے مسترد کر چکی تھی۔
$$$123$$$
تیجا جہاز ہندوستانی 21-MIG جہازوں کے نعیم البدل کے طور پر متعارف کرائے جا رہے ہیں،کیونکہ 1970ء کے بعد سے 21-MIG کے حادثات میں 170 سے زیادہ پائلٹ اور 40 عام شہری ہلاک ہو چکے ہیں۔ بھارتی ایوی ایشن سسٹم انڈسٹری اپنی غیر معیاری پیداوار اور دہائیوں پر محیط اپنی مسلسل ناکامیوں اور نا اہلیوں کی وجہ سے پوری دنیا میں بدنام ہے۔دنیا میں خود کو چین کا متبادل اور مقابل متعارف کروانے والا ملک 26 سال میں اپنے تیار کردہ جہاز کی کینوپی کا فالٹ تک درست نہ کر پایا۔
$$$123$$$
مگ 21- کے فرسودہ بیڑے کی جگہ تیجا جہازوں کو متعارف کرایا گیا لیکن اب تک 60 فیصد تیجا گراؤنڈ ہو چکے ہیں۔مودی حکومت اور بھارتی ایئر فورس کا 27 جنوری کو تیجا جہاز استعمال نہ کرنا اس پروجیکٹ کی ناکامی کا عکاس ہے۔
$$$123$$$
اس کے مقابلے میں پاکستان کے شاہینوں نے پاکستان میں بنائے جانے والے 17-JF تھنڈر سے بھارتی سورماؤں کا خواب چکنا چور کیا اور ایک ایک 30-SU اور 21-MIG کو نشانہ بنایا۔
$$$123$$$
پاکستان کی یہ کامیابی پاکستان ایوی ایشن انڈسٹری کی مہارت اور پیشہ وارانہ صلاحیت کا ثبوت ہے۔پاکستان کے 2400 ٹینکوں کے مقابلے میں بھارت کے پاس 3500 ٹینک ہیں جن میں سے ایک ہزار روسی ساختہ ٹی نائنٹیز ہیں۔بھارت نے دیسی ساختہ ٹینک ارجن بنانے میں تین دہائیاں ضائع کر دیں،بھارت کا یہ ٹینک زیادہ لاگت،وزن اور مکینیکل ناکامی کا شکار ہو گیا۔
$$$123$$$
انڈیا کے مقابلے میں پاکستان ڈرونز پر کام کر رہا ہے جس کے پارٹس مقامی طور پر تیار کئے جائیں گے۔ پاکستان اسلحہ کی خریداری کے بجائے اس اسلحہ سازی کی طرف گامزن ہے۔پاکستان کو جس عیار‘مکار اور ففتھ جنریشن وار فیئر میں مہارت رکھنے والے دشمن کا سامنا ہے‘اس کے پیش نظر ہمہ وقت تیار رہنے اور اسے منہ توڑ جواب دینے کیلئے پر کمر بستہ رہنے کی ضرورت ہے۔
$$$123$$$
اس حوالے سے پاکستان کی طرف سے ہر طرح کے وسائل میں اپنے سے کئی گنا بڑے ملک کے مقابلے کیلئے کبھی غفلت کا مظاہرہ نہیں کیا گیا۔ ففتھ جنریشن وار فیئر کے حوالے سے بھارت نے ہمیشہ جھوٹ مکاری اور جعل سازی کو اپنا مطمح نظر بنایا ہے۔
$$$123$$$
اس حوالے سے بھارت کو ڈس انفولیب کے انکشافات نے بے نقاب کیا ہے۔بھارت کے جھوٹے پراپیگنڈے سے اقوام متحدہ جیسے دنیا کے اعلیٰ ترین ادارے کو بھی گمراہ کرنے کی سازشیں کی جاتی رہیں مگر بھارت کا سیاہ چہرہ سامنے آنے کے باوجود کوئی نوٹس نہیں لیا گیا۔
$$$123$$$
اقوام متحدہ کی طرف سے اپنے اختیارات سے صرف نظر کے باعث ہی بھارت اقوام متحدہ کی قراردادوں کی تضحیک اور توہین کرتا آرہا ہے۔ پاکستان اپنے دشمن ملک کی طرح ہی ایٹمی قوت ہے۔اس معاملے میں بھی بھارت نے پہل کی اور پاکستان کو بھی ایٹمی قوت کے حصول کی ناگزیریت کا ادراک ہوا۔پاکستان نے بھارت کے مقابلے میں کہیں زیادہ معیار کا ایٹم بم بنا لیا جس سے پاکستان کا دفاعی حصار ناقابل تسخیر ہو گیا۔
$$$123$$$
بھارت کے مالی وسائل بھی پاکستان سے کئی گنا زیادہ ہیں جن کو وہ پاکستان کیخلاف اسلحہ کی خریداری میں اپنی جنتا کی بنیادی انسانی ضروریات کی قیمت پر جھونک رہا ہے۔بھارت کے دفاعی بجٹ میں ہر سال بلا ضرورت متعدبہ اضافہ کر دیا جاتا ہے۔بھارت کا دفاعی بجٹ پاکستان کے مجموعی بجٹ کے کم و بیش برابر ہے۔پاکستان اسلحہ کی دوڑ میں کبھی شامل رہا نہ اپنے دفاع سے غافل رہا ہے۔
$$$123$$$
بھارت کو دنیا سے جدید اور مہلک اسلحہ جمع کرنے کا خبط ہے۔پاکستان نے دنیا سے اسلحہ خرید کر بھارت کے مقابل آنے کے بجائے‘اسلحہ کے معیار‘اس میں خود کفالت اور افواج کی مہارت کو اپنے دفاع کا اصول بنایا ہے۔افواج کی مہارت کے حوالے سے بات کی جائے تو پاکستان کا شمار دنیا کی صف اول کی دو تین افواج میں ہوتا ہے۔
$$$123$$$
گوکہ ایک عالمی رپورٹ میں پاکستان کا دسواں جبکہ بھارت کا چوتھا نمبر بتایا گیا ہے مگر یہ درجہ بندی کئی عوامل کو شمار کرکے کی گئی ہے جس میں آبادی‘رقبہ‘عالمی‘وسائل‘فوج کی تعداد اور اسلحہ کی مقدار وغیرہ کو بھی شامل کیا جاتا ہے۔
$$$123$$$
اگر مقابلے اور کارکردگی کی بات کی جائے تو پاکستان کا ہر محاذ پر پلڑا بھاری رہا ہے۔اس میں ایل او سی پر آئے روز دشمن کی توپوں کو خاموش کرانا شامل ہے۔پاک فوج کی طرف سے بھارت کے کتنے ہی ڈرون مار گرائے گئے۔پاک فضائیہ کی بات کی جائے تو 27 فروری 2019ء کا دن تاریخ میں امر ہو چکا ہے جب بھارت کے دو فائبر جہاز گرائے گئے تھے۔اس کے چند ہی دن بعد اسٹیلتھ آبدوز پاکستان کے پانیوں کا رخ کرتے ہوئے نشانہ پر لے لیا اور پھر اسے جانے دیا۔
$$$123$$$
پاکستان کی تینوں افواج بہترین کوار ڈی نیشن کے ذریعے دشمن کو اس کی جارحیت کا بارڈر کے اندر ہو یا باہر‘بھرپور جواب دے رہی ہیں اور قوم اس فوج کے شانہ بشانہ ہے۔بلاشبہ قوم اپنی افواج کے ساتھ ہو تو اسے اس صورت میں شکست نہیں دی جا سکتی جب دفاع کے لوازمات پورے ہوں اور وہ اسلحہ کے معیار اور افواج کی مہارت کی بھی حامل ہو۔پاک افواج دنیا کی بہترین افواج میں اس لئے بھی شامل ہے کہ اس کو دیگر افواج کے مقابلے میں نہ صرف دہشت گردی سے نمٹنے کا تجربہ ہے بلکہ وہ زلزلوں‘سیلابوں اور کرونا جیسی بیماریوں کے تدارک کیلئے بھی اپنا کردار ادا کرتی ہیں۔
$$$123$$$
پاک افواج جہاں فعال رہنے اور آپس کے بہترین رابطوں کیلئے مقامی سطح پر مشقیں کرتی ہیں‘وہیں دوسرے ممالک کے ساتھ بھی یہ پریکٹس دہرائی جاتی رہتی ہے۔گزشتہ روز ہی 45 ممالک کی سمندری افواج نے پاکستان میں مشقیں کیں۔پاک فضائیہ اور بری فوج بھی اندرون اور بیرون ممالک مشقوں کے ذریعے اپنی مہارت کو آہنی بناتی ہیں۔ پاکستان اپنے دفاعی امور سے سرمو صرف نظر نہیں کرتا۔
$$$123$$$
ایٹمی قوت بننے سے پاکستان کا دفاع ناقابل تسخیر ہو چکا ہے۔جدید تقاضوں کے مطابق ایٹمی سمیت ہر ٹیکنالوجی کو اپ ڈیٹ رکھا جاتا ہے۔اس حوالے سے راکٹ اور میزائل تجربات ہوتے رہتے ہیں۔ٹینکوں مشاق اور جے ایف تھنڈر 17 فائٹر طیاروں کو اپ گریڈ کیا جاتا ہے۔حالیہ دنوں جے ایف تھنڈر کا ڈبل سیٹر جہاز کا ورجن سامنے لایا گیا جسے اگلے مرحلے میں مزید اپ گریڈ کرکے اسٹیلتھ بنانے کے ساتھ ساتھ ففتھ جنریشن کے قریب تر لایا جائے گا۔بلاشبہ پاک افواج بھارتی جارحانہ عزائم کیخلاف ہر محاذ پر ڈٹی ہوئی ہیں اور دشمن کے ہر وار کا جواب دینے کے لئے ہمہ وقت تیار ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور شہر کے وسط میں ایک وسیع و عریض ''خاموش سلطنت'' واقع ہے جس کا ولی وارث صرف خدا ہے۔ بات ہو رہی ہے پاکستان بلکہ اس خطے کے سب سے بڑے قبرستان ''میانی صاحب'' کی جو لاہور کے علاقے مزنگ میں واقع ہے۔ روزانہ بہت سے لوگ اور سواریاں اس کے اطراف سے گزرتی ہیں لیکن بہت کم لوگ اسکی تاریخی حیثیت سے واقف ہیں۔
$$$123$$$
پاکستان کے شہر لاہور کے سب سے وسیع قبرستان کو اگر قبروں کا سب سے بڑا "عجائب گھر" کہیں تو غلط نہ ہو گا کہ اس کی ہر ایک قبر اور اس کا کتبہ ایک نئی کہانی سناتے ہیں۔
$$$123$$$
 اس کی ابتدا مغل عہد سے ہوئی جب لاہور 12 دروازوں کے ساتھ بڑی فصیل یا چار دیواری تک محیط تھا اور موضع مزنگ اس کے مضافاتی ٹیلوں میں سے ایک چھوٹا سا گاؤں تھا جس کے ایک سرے پر میانے یعنی مولوی حضرات رہتے تھے۔
$$$123$$$
پنجاب کے دیہاتوں میں اب بھی مولوی حضرات کو ’’میانے‘‘ کہا جاتا ہے، اسی نسبت سے اس جگہ کا نام میانی صاحب پڑا۔
$$$123$$$
میانی صاحب قبرستان 1،206 کنال (60 ہیکٹر، 149 ایکڑ) پر محیط ہے اور ایک اندازے کے مطابق اس میں تقریباً چار لاکھ قبریں موجود ہیں۔
$$$123$$$
 یہ میانی صاحب قبرستان کمیٹی کے زیر انتظام ہے ۔
$$$123$$$
قبرستان کے بیچ میں سے گزرنے والی چھوٹی بڑی سڑکیں اسے مختلف حصوں میں تقسیم کرتی ہیں۔ اس زمین میں بڑے بڑے صوفیاء، شاعر، افسانہ نگار، قومی ہیرو، صحافی، فوجی اور آرٹسٹ مدفون ہیں جن میں سے چیدہ چیدہ کا یہاں ذکر کرنا چاہوں گا۔
$$$123$$$
حضرت مولانا احمد علی لاہوریؒ
$$$123$$$
آپ مئی 1887 کو گکھڑ منڈی ضلع گوجرانوالہ کے نزدیک ایک قصبے جلال پور میں پیدا ہوئے۔
$$$123$$$
ابتدائی تعلیم اپنی والدہ محترمہ سے حاصل کی پھر ''مدرسہ دارالارشاد'' میں 6 سال تک علوم دینیہ کی تکمیل کی اور1907ء میں فارح التحصیل ہوئے۔ اس کے بعد مدرسہ دارالارشاد میں ہی مدرس مقرر ہوئے اور پھر نواب شاہ کے ایک مدرسہ میں آ گئے۔ آپ علی گڑھ مسلم یونیورسٹی میں بھی تدریس کے فرائض انجام دیتے رہے ۔
$$$123$$$
آپ نے قرآن پاک کا ترجمہ کرنے کے علاوہ 34 چھوٹے چھوٹے رسالے تالیف کیے جن میں رسوم الاسلامیہ، اصلی حنفیت، رسول اللہﷺ کے وظائف، میراث میں شریعت، اسلام میں نکاح بیوگان، ضرورۃ القرآن، توحید مقبول، فوٹو کا شرعی فیصلہ اور فلسفہ روزہ خاص طور پر قابل ذکر ہیں۔
$$$123$$$
آپؒ فرماتے تھے کہ میں اسٹیشن پہنچوں اور گاڑی چلنے کے لیئے تیار کھڑی ہو، میرا ایک قدم پائیدان اور دوسرا پلیٹ فارم پر ہو، گارڈ سیٹی بجا چکا ہو اور گاڑی چلنے لگے۔ ایک آدمی دوڑتا ہوا آئے اور کہے کہ
$$$123$$$
احمد علی، اللہ کا قرآن سمجھا کہ جا تو میرا دوسرا قدم پائیدان پہ بعد میں پہنچے گا لیکن میں آنے والے کو پورا قرآن سمجھا کہ جاؤں گا۔
$$$123$$$
کسی نے پوچھا کہ قرآن کے تیس پارے پائیدان پہ کیسے سمجھائیں گے؟؟
$$$123$$$
فرمایا ؛ قرآن کا خلاصہ تین چیزیں ہیں،
$$$123$$$
رب کو راضی کرو عبادت کے ساتھ، شاہ عربؐ کو راضی کرو اطاعت کے ساتھ اور مخلوقِ خدا کو راضی کرو خدمت کے ساتھ ۔ ۔ یہ پورے قرآن کا خلاصہ ہے۔
$$$123$$$
(بحوالہ حضرت لاہورؒ کے حیرت انگیز واقعات)
$$$123$$$
آپ تحریک آزادی ہند کے امین تھے، ہر مصیبت میں آپ نے قوم کا ساتھ دیا اور قید و بند کی صعوبتیں بھی برداشت کیں۔
$$$123$$$
تحریک ختم نبوت میں بڑھ چڑھ کر حصہ لیا۔
$$$123$$$
1931ء میں میکلیگن انجینئرنگ کالج لاہور کے انگریز پرنسپل نے پیغمبر اسلامﷺ کے خلاف نازیبا کلمات استعمال کیے تو آپ نے اس کے خلاف آواز اٹھائی۔ اس سلسلہ میں آپ کو گرفتاربھی کیا گیا۔
$$$123$$$
آپ کی خدمات کی ایک لمبی لسٹ ہے جن میں اسلام کی ترقی کے لیے انجمن خدام الدین کا قیام ، نظامۃ المعارف القرنیہ کے نام پر علما کرام اور جدید تعلیم یافتہ حضرات کی ایک مخلوط جماعت کی تیاری، بے شمار رسالوں میں شریعت کے مسئائل کا حل بیان کرنا اور ختم نبوت کا دفاع شامل ہے۔
$$$123$$$
آپ کا ارشاد ہے کہ ''مرزائیوں کی طرفداری کرنا اور ختم نبوت کے کام سے روکنا اپنی قبر کو جہنم کا گڑھا بنانا ہے ''۔
$$$123$$$
مولانا احمد علی لاہوریؒ نے 74 سال 9 ماہ کی عمر میں بروز جمعہ 2 رمضان 1381ھ/ 23 فروری 1962ء کو لاہور میں وفات پائی۔ آپ کی تدفین ہفتہ 24 فروری 1962ء کو میانی صاحب قبرستان، لاہور میں کی گئی۔
$$$123$$$
غازی علم الدین شہید 3 دسمبر 1908ء کو لاہور کے علاقے ''کوچہ چابک سواراں ''(جو اب محلہ سرفروشاں کہلاتا ہے) میں پیدا ہوئے۔
$$$123$$$
آپ کے والد کا نام طالع مند تھا جو لکڑی کے کاریگر تھے۔علم الدین کے آباء و اجداد سکھ مت کے پیروکار تھے، لیکن وقت کے اولیاء اللہ کی صحبت میں رہ کر علم الدین کے ایک جد امجد بابا لہنا سنگھ نے اسلام قبول کیا۔ جس پر انھیں سخت تکالیف کا سامنا کرنا پڑا، بعد میں عبادت و ریاضت میں لگے رہے اور عوام میں ان کو بھی ولی کا مقام ملا۔
$$$123$$$
غازی علم دین نے ابتدائی تعلیم اپنے محلے کی مسجد اور اندرون اکبری دروازہ بابا کالو کے مدرسہ میں حاصل کی۔
$$$123$$$
تعلیم سے فراغت کے بعد آپ نے اپنے آبائی پیشہ کو اختیار کیا اور 1928 میں آپ کوہاٹ منتفل ہو گئے۔
$$$123$$$
انہی دنوں لاہور کے ایک ہندو ناشر راج پال نے نبیؐ کی شان میں گستاخی کرتے ہوئے ایک بے ہودہ و بدنام زمانہ کتاب شائع کی۔ جس پر مسلمانوں میں سخت بے چینی پیدا ہو گئی اور مسلمان رہنماؤں نے انگریز حکومت سے اس دل آزار کتاب کو ضبط کرانے اور ناشر کے خلاف کارروائی کا مطالبہ کیا۔
$$$123$$$
مجسٹریٹ نے ناشر کو صرف چھ ماہ قید کی سزا سنائی۔ جس کے خلاف مجرم نے ہائی کورٹ میں اپیل کی جہاں جسٹس دلیپ سنگھ مسیح نے اس کو رہا کر دیااس پر مایوس ہوکر مسلمانوں نے متعدد جلسے جلوس منعقد کیے۔ مگر انگریز حکومت نے ایک نہ سنی ۔
$$$123$$$
غازی خدا بخش اور غازی عبدالعزیز نامی دو مسلمانوں نے بھی اس کو واصلِ جہنم کرنے کی کوشش کی لیکن کامیاب نہ ہو سکے۔
$$$123$$$
ان حملوں سے بچنے کے بعد راج پال کچھ عرصے کے لیے لاہور چھوڑ کر کاشی اور ہردوار چلا گیا، مگر چند ماہ بعد ہی واپس آگیا اور دوبارہ اپنا کاروبار شروع کر دیا۔
$$$123$$$
غازی علم دین کی غیرت ایمانی نے یہ گوارا نا کیا کہ یہ ملعون اتنی آسانی سے بچ نکلے آپ نے اس کا قصہ پاک کرنے کا سوچا اور29 اپریل 1929ء کو راج پال کی دکان کا رخ کیا۔ اس وقت یہ ملعون انارکلی میں موجود اپنی دکان پربیٹھا تھا۔
$$$123$$$
علم دین نے اسے للکارا اور ایک ہی بھرپور وار میں اس بدبخت کا کام تمام کر دیا۔ اس کی دکان کے ایک ملازم نے قریبی تھانے انارکلی کو خبرکر دی۔ پولیس نے انہیں گرفتار کرلیا اور ان پر قتل کا مقدمہ درج کرکے کیس چلایا گیا۔ علامہ اقبال کی درخواست پر قائداعظم محمد علی جناح نے علم دین کا مقدمہ لڑا۔
$$$123$$$
قائداعظم نے ایک موقع پر علم دین سے کہا کہ وہ جرم کا اقرار نہ کرے۔
$$$123$$$
غازی علم دین نے کہاکہ میں یہ کیسے کہہ دوں کہ میں نے یہ قتل نہیں کیا،مجھے اس قتل پر ندامت نہیں بلکہ فخر ہے۔
$$$123$$$
کورٹ نے علم دین کو سزائے موت سنا دی۔ قائداعظم محمد علی جناح لبرل تصور کئے جاتے تھے اور اس وقت ہندو مسلم اتحاد کے بہت بڑے حامی تھے، ہندو اخبارات نے ان پر کڑی تنقید کی لیکن قائداعظم نے اس تنقید کو رد کرتے ہوئے کہا
$$$123$$$
''مسلمانوں کیلئے حضور اکرم(ص) کی ذات مبارکہ ہر چیز سے بڑھ کر ہے''۔
$$$123$$$
نیپ نامی انگریز جج نے آپ کو مورخہ 22 مئی 1929ء کو سزائے موت کا حکم سنایا۔
$$$123$$$
پھانسی کے بعد برطانوی حکومت نے ان کی میت بغیر نماز جنازہ جیل کے قبرستان میں دفنادی جس پر مسلمانوں نے شدید احتجاج کیا اور علامہ اقبال نے ایک مہم چلائی اور آخر کار انگریزوں کو یہ یقین دہانی کرانے کے بعد کہ” لاہور میں تدفین کے موقع پر ہنگامہ آرائی نہیں ہوگی“ اس کی اجازت دے دی گئی۔
$$$123$$$
15 دن بعد جب غازی علم دین شہید کی میت کو قبرسے نکالا گیا تو ان کا جسد خاکی پہلے دن کی طرح تروتازہ تھا۔ علم دین شہید کے والد نے علامہ اقبال سے علم دین کی نماز جنازہ پڑھانے کی درخواست کی جس پر علامہ اقبال نے ان سے کہا کہ وہ بہت گناہ گار انسان ہیں، اس لئے اتنے بڑے شہید کی نماز جنازہ وہ نہیں پڑھاسکتے۔
$$$123$$$
غازی علم دین شہید کا جنازہ لاہور کی تاریخ کا سب سے بڑا نماز جنازہ مانا جاتا ہے جس میں لاکھوں لوگوں نے شرکت کی۔
$$$123$$$
جنازہ کا جلوس ساڑھے پانچ میل لمبا تھا۔ نماز جنازہ یونیورسٹی گراؤنڈ میں ادا کی گئی جس میں کم و بیش چھ لاکھ عشاق رسول نے شرکت کی ہندوستان میں مقیم جید علما کرام و مشائخ عظام بھی کونے کونے سے رسول پاک کے سچے عاشق کے آخری دیدار کے لیے لاہور تشریف لائے۔ تدفین کے انتظامات مولانا ظفر علی خان، علامہ محمد اقبال اور سید دیدار علی شاہ کے ذمے تھے۔
$$$123$$$
علامہ اقبال نے غازی علم دین شہید کی میت کو کندھا دیا اور اپنے ہاتھوں سے انہیں قبر میں اتارا۔ اس موقع پر علامہ اقبال نے نم آنکھوں کے ساتھ کہا ۔
$$$123$$$
”ترکھان کا بیٹا آج ہم پڑھے لکھوں پر بازی لے گیا اور ہم دیکھتے ہی رہ گئے۔“
$$$123$$$
علم دین شہید کی پھانسی کے بعد ایسے حالات پیدا ہوئے جس کے بعد انگریزوں کو قوانین میں تبدیلی کرنا پڑی اور کسی بھی مذہب کی توہین کو جرم قرار دیا گیا اور اس طرح ایک نوجوان کی قربانی قانون میں تبدیلی کا پیش خیمہ بنی۔
$$$123$$$
آزادی پاکستان کے بعد توہین رسالت کے قانون کو ”پاکستان پینل کوڈ“ کا حصہ بنایا گیا اور 1982ء میں اس وقت کے صدر جنرل ضیاء الحق نے اس قانون میں ترمیم کرتے ہوئے قرآن کریم کی توہین کی سزا عمر قید جبکہ حضور اکرم (ص) کی توہین کی کم از کم سزا موت رکھی۔
$$$123$$$
لاہورکے میانی صاحب قبرستان میں ایک نمایاں مقام پر آپ کی آخری آرام گاہ موجود ہے۔ مزار کے چہار اطراف برآمدہ ہے، مزار بغیر چھت کے ہے، قبر کے اطراف غازی کے والد محترم، والدہ محترمہ اور دیگر رشتے داروں کی بھی آخری آرامگاہیں موجود ہیں۔
$$$123$$$
لوح مزار پر پنجابی اور اردو کے کئي اشعار کندہ ہیں۔
$$$123$$$
''جھوٹا آدمی کلام الہی بھی بیان کرے تو اثر نہ ہوگا۔ صداقت بیان کرنے کے لیے صادق کی زبان چاہیے''
$$$123$$$
واصف علی واصف (15 جنوری 1929ء تا 18 جنوری 1993ء) بیسویں صدی کے ایک معروف شاعر، مصنف، کالم نگاراورمسلم صوفی تھے جن کا تعلق پنجاب کے ضلع خوشاب سے تھا۔
$$$123$$$
ابتدائی تعلیم خوشاب میں حاصل کرنے کے بعد اپنے نانا کے پاس جھنگ آ گئے جو جوانی میں قائدِ اعظم کے زیرِ نگرانی امرتسر میں مسلم لیگ کے لیے کام کر چکے تھے۔میٹرک گورنمنٹ ہائی سکول جھنگ سے فرسٹ ڈویژن میں پاس کیا۔ایف اے کے امتحان میں بھی پنجاب یونیورسٹی سے فرسٹ ڈویژن حاصل کی (ان دنوں یہ امتحان بورڈ کی بجائے پنجاب یونیورسٹی لیا کرتی تھی)۔
$$$123$$$
گورنمنٹ کالج جھنگ سے بی-اے کرنے کے بعد ایم-اے انگریزی ادب میں داخلہ لے لیا۔
$$$123$$$
ان دنوں آپ گورنمنٹ کالج لاہور میں پڑھتے تھے اور ہاسٹل میں رہا کرتے تھے۔ یہاں آپ نے کھیل میں بھی دلچسپی دکھائی اور ہاکی میں حسنِ کارکردگی پر ”کالج کلر“ وصول کیا۔ اس کے علاوہ کالج کی مختلف سرگرمیوں میں بڑھ چڑھ کر حصہ لیتے تھے۔ اسی کالج میں اپنی بھرپور سرگرمیوں کی وجہ سے 1949ء میں آپ کو ”ایوارڈ آف آنر“ دیا گیا۔
$$$123$$$
جون 1954ء میں آپ نے سول سروس کا امتحان پاس کیا مگر درویشی کی طرف رحجان ہونے کی وجہ سے سرکاری نوکری نہ کی اور پرانی انار کلی کے پاس نابھہ روڈ پر ”لاہور انگلش کالج“ کے نام سے اپنا تدریسی ادارہ قائم کیا۔
$$$123$$$
واصف علی واصف صاحبؒ یو پی کے شہر بریلی میں شاہ نیاز احمد چشتی قادریؒ کے آستانہ عالیہ سے بیعت تھے۔
$$$123$$$
یہ بریلی گئے اور وہاں خانقاہ نیازیہ کے سجادہ نشین ''محمد حسن میاں سرکارؒ''کے ہاتھ پر بیعت ہوئے۔
$$$123$$$
''جب آنکھ کے اندر دل آ جائے، تو دل میں آنکھ پیدا ہو جاتی ہے''
$$$123$$$
پھر آپ نے مختلف اخباروں اور جرائد میں لکھنا شروع کیا ۔ چاہنے والوں کے اصرار پر کلام جمع کر کہ پہلی کتاب ''شب چراغ'' منظر عام پر آئی۔ اس کے بعد رشد و ارشاد کا ایک دریا بہہ نکلا۔
$$$123$$$
آپ کے اتنے مرید و سامعین ہو گئے تھے کہ پہلے لکشمی چوک اور پھر قزافی سٹیڈیم میں فزیکل ٹریننگ کے ادارے میں محفلیں جمنا شروع ہو گئی، جہاں آپ گھنٹوں مختلف موضوعات پر بولا کرتے۔ بعد میں یہ سلسلہ آپ کی قیام گاہ فردوس کالونی گلشن راوی پر شروع ہوا۔
$$$123$$$
تاثیر کا یہ عالم تھا کہ لوگوں نے دھڑا دھڑ آپ سے رابطہ کرنا شروع کر دیا اور اپنے دینی‘ دنیاوی اور روحانی مسائل کے حل کے لیے آپ کو مستجاب پایا۔
$$$123$$$
”عظیم لوگ بھی مرتے ہیں مگر موت ان کی عظمت میں اضافہ کرتی ہے“
$$$123$$$
18 جنوری 1993ءبمطابق 24 رجب 1415ھ وہ دن تھا جب یہ مرد مجاہد اس دنیائے فانی سے کوچ کر گیا۔ آپ کا مزار لاہور کے میانی قبرستان میں بر لبِ سڑک واقع ہے۔ آپ کی مشہور تصانیف میں قطرہ قطرہ قلزم،حرف حرف حقیقت،دل دریا سمندر، بھرے گھڑولے، گمنام ادیب، مکالمہ دریچے اور ذکر حبیب شامل ہیں۔
$$$123$$$
میجر شیبر شریف شہید 28 اپریل 1943 کو پنجاب کے ضلع گجرات کے قصبے کنجاہ میں پیدا ہوئے۔ وطن سے محبت اور بہادری آپ کے خون میں تھی چنانچہ سینٹ انتھونی اسکول سے او لیول کا امتحان پاس کرنے اور گورنمنٹ کالج لاہور سے فارغ التحصیل ہونے کے بعد کاکول ملٹری اکیڈمی میں داخلہ لے لیا ۔
$$$123$$$
میجر شبیر شریف 65 کی پاک بھارت جنگ میں بحیثیت سیکنڈ لیفٹیننٹ شریک ہوئے اور جنگ میں بہادری سے دشمن کا مقابلہ کرنے پر انہیں ستارہ جرات سے نوازا گیا۔
$$$123$$$
آپ کا اگلا امتحان 71 کی جنگ تھی جب آپ کو سلیمانکی سکیٹر میں فرنٹئیر رجمنٹ کی ایک کمپنی کی کمانڈ سونپی گئی اور انہیں ایک اونچے بند پر قبضہ کرنے کا ٹارگٹ ملا ۔
$$$123$$$
میجر شبیر شریف کو اس پو زیشن تک پہنچنے کے لیے پہلے دشمن کی بارودی سرنگوں کے علاقے سے گزرنا اور پھر 100 فٹ چوڑی اور 18فٹ گہری ایک دفاعی نہر کو تیر کر عبور کرنا تھا، دشمن کے توپ خانے کی شدید گولہ باری کے باوجود میجر شبیر شریف نے یہ مشکل مرحلہ طے کیا اور دشمن پر سامنے سے ٹوٹ پڑے۔
$$$123$$$
تین دسمبر 1971ء کی شام تک دشمن کو اس کی قلعہ بندیوں سے باہر نکال دیا،6 دسمبر کی دوپہر کو دشمن کے ایک اور حملے کا بہادری سے دفاع کرتے ہوئے میجر شبیر شریف اپنے توپچی کی اینٹی ائیر کرافٹ گن سے دشمن ٹینکوں پر گولہ باری کر رہے تھے۔ اس دوران انہوں نے دشمن فوج اور ان کے ٹینکوں کو بھی زبردست نقصان پہنچایا اور 6دسمبر 1971 کو ملک اور قوم کے لیے اپنی جان قربان کردی۔
$$$123$$$
وطن کے دفاع میں دلیری سے لڑنے اور پاک فوج کے لیے ان کی بے لوث خدمات کے اعتراف میں انہیں پاکستان کے اعلی ترین فوجی اعزاز ''نشان حیدر'' سے نوازا گیا۔
$$$123$$$
اس سے پہلے آپ کے ماموں میجر راجہ عزیز بھٹی شہید بھی نشان حیدر حاصل کر چکے تھے۔
$$$123$$$
آپ کے چھوٹے بھائی جنرل راحیل شریف سربراہ پاک فوج کے آرمی چیف بھی رہ چکے ہیں۔
$$$123$$$
جب جب برصغیر پاک و ہند کے مشہور افسانہ نگاروں کا ذکر آئے گا، سعادت حسن منٹو کو کوئی چاہ کر بھی نہ بھول پائے گا۔
$$$123$$$
یہ وہ شخص ہے جس سے آج شاید ہر دوسرا بندہ اختلاف رکھتا ہو لیکن ان کی تحریریں معاشرے کا وہ ''گدلا آئینہ'' ہیں جسے ہم چاہ کر بھی نہیں دھو سکتے۔
$$$123$$$
منٹو 11 مئی 1912 کو موضع سمبرالہ، ضلع لدھیانہ میں پیدا ہو ئے۔ دوست انہیں ٹامی کے نام سے پکارتے تھے۔ منٹو اپنے گھر میں ایک سہما ہوا بچہ تھا۔ جو سوتیلے بہن بھائیوں کی موجودگی اور والد کی سختی کی وجہ سے اپنا آپ ظاہر نہ کر سکتا تھا۔
$$$123$$$
ان کی والدہ ان کی طرف دار تھیں۔ وہ ابتدا ہی سے اسکول کی تعلیم کی طرف مائل نہیں تھے۔ ان کی ابتدائی تعلیم گھر میں ہوئی۔
$$$123$$$
ان کا تعلیمی کریئر حوصلہ افزا نہیں تھا۔ میٹرک کے امتحان میں تین مرتبہ فیل ہونے کے بعد انہوں نے 1931 میں یہ امتحان پاس کیا تھا۔ جس کے بعد انہوں نے ہندو سبھا کالج میں ایف اے میں داخلہ لیا لیکن اسے چھوڑ کر، ایم او کالج میں سال دوم میں داخلہ لے لیا اور انسانی نفسیات کو اپنا موضوع بنایا۔
$$$123$$$
پاکستان بننے کے بعد نہ چاہتے ہوئے بھی وہ یہاں منتقل ہو گئے اور یہاں ان کے قلم نے بہترین افسانے تخلیق کیے، جن میں ٹوبہ ٹیک سنگھ، کھول دو، ٹھنڈا گوشت، دھواں، بو شامل ہیں۔ ان کے کئی افسانوی مجموعے ،خاکے اور ڈرامے شائع ہو چکے ہیں۔ کچھ افسانوں کے موضوعات اور مکالموں پر پر آپ کے خلاف عدالتی کروائی بھی ہو چکی ہے جس کا آپ نے بے جگری سے مقابلہ کیا۔
$$$123$$$
کثرتِ شراب نوشی کی وجہ سے 18 جنوری 1955ء کو ان کا انتقال ہوا۔
$$$123$$$
منٹو ان چند بد نصیبوں میں سے ہے جنہیں شہرت ان کے مرنے کے بعد نصیب ہوئی۔ ان کی زندگی میں بہت سے پبلشرز نے ان کا استحصال کیا لیکن مرنے کے بعد ان کے افسانے و کتابیں دھڑا دھڑ شائع کر کہ بیچی گئیں۔ ان پر پاکستان و بھارت میں فلم بھی بنائی جا چکی ہے۔
$$$123$$$
اصل نام رائے محمدعبداللہ خان بھٹی تھا لیکن ''دلا بھٹی اور پنجاب کا رابن ہڈ کے نام سے یاد کیا جاتا ہے۔
$$$123$$$
دلا بھٹی 1546 کو پنجاب کے علاقے ساندل بار (راوی و چناب کے بیچ کا علاقہ جو آپ کے دادا کے نام پر ساندل کہلایا) کے شہر پنڈی بھٹیاں میں مسلمان، راجپوت زمیندار گھرانے میں پیدا ہوئے۔ آپ کا قبیلہ ایک بہادر اور جنگجو قبیلہ تھا جس کی بدولت پنجاب بیرونی لٹیروں اور ڈاکوؤں سے محفوظ تھا۔ اس لیئے لوگ اس خاندان کی بہت عزت کرتے تھے۔
$$$123$$$
آپ کے والد فرید بھٹی اور دادا ساندل بھٹی کی حریت پسندی سے خوفزدہ مغل بادشاہ اکبر نے انہیں سزائے موت دے دی۔
$$$123$$$
دلا بھٹی کی پیدائش اپنے والد کی وفات کے 12 دن بعد ہوئی۔
$$$123$$$
اپنے باپ کے بعد دلا بھٹی نے بھی تحریک آزادی پنجاب کو جاری رکھا اور دینِ اکبری سمیت کسانوں پر لگایا گیا لگان اور اکبر کی آمریت ماننے سے صاف انکار کر دیا۔ پنجاب میں لوگوں کو بغاوت پر اکسانے اور انہیں اکبر کے فرسودہ قوانین کے خلاف بھڑکانے کی پاداش میں آخر کار مغل بادشاہ اکبر نے دلا بھٹی کو صلح کا جھانسہ دے کر دھوکے سے آگرہ بلایا اور تنگ راستے سے دربار میں بلا کہ گرفتار کر لیا گیا اور مقدمہ چلا کر فوری طور پر 26 مارچ1599ء میں لاہورکے دلی دروازے کے باہر میلاد چوک (کوتوالی تھانے کے پاس) میں پھانسی دی گئی۔
$$$123$$$
پھانسی کے بعد دلا بھٹی پنجاب میں ایک حریت پسند ہیرو کے طور پر ابھرا اور امر ہو گیا۔
$$$123$$$
مادھو لال حسینؒ نے آپ کا جنازہ پڑھایا اوران کے آخری الفاظ کو اس طرح بیان کیا؛
$$$123$$$
"پنجاب کا کوئی غیرت مند بیٹا کبھی پنجاب کی سرزمین کو فروخت نہیں کرے گا"
$$$123$$$
دریائے چناب اور سندھ کا علاقہ انہی کے نام پر ''دلے دی بار'' کہلاتا ہے۔ ہر 13 جنوری کو ہونے والے لوہڑی کے میلے میں پتلی تماشے کے ذریعے اس واقعے کو دکھایا جاتا ہے۔
$$$123$$$
بھارتی پنجاب میں دلا بھٹی ایک ہیرو کے طور پہ پوجے جاتے ہیں اور وہاں آپ پر کوئی آٹھ فلمیں اور کئی ڈرامے بھی بن چکے ہیں۔لاہور کے علاقے گلشنِ راوی میں دلا بھٹی کے نام پر ایک چوک بھی موجود ہے۔
$$$123$$$
روز ای جمدے نیں وارث تختاں دے
$$$123$$$
ماواں جمن دلا بھٹی کدی کدی
$$$123$$$
1964 میں پنجاب کے شہر انبالہ میں پیدا ہوئے۔
$$$123$$$
گھر میں ہر طرف غربت کا دور دورہ تھا۔ ایک دن انہوں نے اس ماحول سے تنگ آکر امرتسر کی راہ لی اور یہاں ہال بازار میں ایک کنگھیاں بنانے والے کے پاس ملازم ہو گئے، دن بھر کام کرتے اور رات کو اسی دکان کے کسی گوشے میں پڑے رہتے۔ لیکن شعر وہ اس 14، 15 برس کے عرصے میں ہی کہنے لگے تھے اور اپنے بے تکلف دوستوں کی محفل میں سناتے بھی تھے۔ شروع میں تخلص ناصر مجازی تھا لیکن جلد ہی اسے چھوڑ کر ''ساغر صدیقی'' ہو گئے۔
$$$123$$$
ساغر کی اصل شہرت 1944ء میں ہوئی جب امرتسر میں ایک بڑے پیمانے پر مشاعرہ قرار پایا ۔ اِن کے ایک جاننے والے نے منتظمین سے کہہ کر انہیں مشاعرے میں پڑھنے کا موقع دلوا دیا۔ ساغر کی آواز میں بلا کا سوز تھا اور وہ ترنم میں پڑھنے میں جواب نہیں رکھتے تھے۔ بس پھر کیا تھا، اس شب موصوف نے صحیح معنوں میں مشاعرہ لوٹ لیا۔
$$$123$$$
یہ جو دیوانے سے دو چار نظع آتے ہیں
$$$123$$$
ان میں کچھ صاحب اسرار نظر آتے ہیں
$$$123$$$
تیری محفل کا بھرم رکھتے ہیں سو جاتے ہیں
$$$123$$$
ورنہ یہ لوگ تو بیدار نظر آتے ہیں
$$$123$$$
قدرتا اس کے بعد امرتسر اور لاہور کے مشاعروں میں ان کی مانگ بڑھ‍ گئی ۔ مشاعروں میں شرکت کے باعث اتنی آمدنی ہو جاتی تھی کہ اپنا پیٹ پالنے کے لیے مزید تگ و دو کی ضرورت نہ رہی۔
$$$123$$$
گھر والے بے شک ناراض تھے کہ لڑکا آوارہ ہو گیا ہے اور کوئی کام نہیں کرتا۔ انہوں نے گھر آنا جانا ہی چھوڑ دیا۔ کلام پر اصلاح لینے کے لیے لطیف انور گورداسپوری مرحوم کا انتخاب کیا اور ان سے بہت فیض اٹھایا۔
$$$123$$$
1947ء میں پاکستان بنا تو وہ امرتسر سے لاہور چلے آئے۔ یہاں دوستوں نے انہیں ہاتھوں ہاتھ‍ لیا اور آپ کا کلام مختلف پرچوں میں چھپنے لگا۔
$$$123$$$
سینما فلم بنانے والوں نےبھی گیتوں کی فرمائش کی اور انہیں حیرتناک کامیابی ہوئی۔ اس دور کی متعدد فلموں کے گیت ساغر کے لکھے ہوئے ہیں۔ اس زمانے میں اس کے سب سے بڑے سرپرست انور کمال پاشا تھے۔
$$$123$$$
بھولی ہوئی صدا ہوں مجھے یاد کیجیئے
$$$123$$$
تم سے کہیں مِلا ہوں مجھے یاد کیجیئے
$$$123$$$
1952ء کی بات ہے کہ انہیں شدید سر درد کی شکایت ہوئی تو ایک دوست نے اخلاص ہمدردی میں انہیں مارفین (ایک طرح کا نشہ) کا ٹیکہ لگا دیا۔
$$$123$$$
سردرد اور اضمحلال تو دور ہو گیا لیکن اس معمولی واقعے نے ان کو نشے کی لت لگا دی۔ افسوس کہ خود ان کے دوستوں میں سے بیشتر انہیں چرس کی پڑیا اور نشے کے ٹیکے کی شیشیاں دیتے اور ان سے غزلیں اور گیت لے جاتے، اپنے نام سے پڑھتے اور چھپواتے۔ ادب کی اس سے زیادہ تذلیل اور کیا ہو سکتی تھی؟؟؟؟
$$$123$$$
اس کے بعد انہوں نے رسائل اور جرائد کے دفتر اور فلموں کے اسٹوڈیو آنا جانا چھوڑ دیا۔
$$$123$$$
ساغر کے مزاج کی تلخی نے ہر وقت بے خود رہنے کی خواہش میں اضافہ کیا اور نوبت یہاں تک آ گئی کہ آپ نشے میں مدہوش کہیں کسی سڑک کے کنارے پڑے رہتے۔
$$$123$$$
ان کی ایک غزل صدرِ پاکستان جنرل ایوب خان کو پسند آ گئی تو جناب نے انہیں طلب کر لیا۔ بہت ڈھونڈنے پر جب یہ ہاتھ آئے تو انہوں نے صاف منع کر دیا اور زمین پر پڑی سگرٹ کی خالی ڈبیا اٹھا کر اسے کھولا، کسی سے قلم مانگا اور اس کے اندر موجود کاغذ کے ٹکڑے پر یہ شعر لکھا
$$$123$$$
جس عہد میں لٹ جائے فقیروں کی کمائی
$$$123$$$
اس عہد کے سلطان سے کچھ بھول ہوئی
$$$123$$$
جنوری1974ء میں ان پر فالج کا حملہ ہوا اور دایاں ہاتھ‍ ہمیشہ کے لیے بے کار ہو گیا۔
$$$123$$$
پھر کچھ‍ دن بعد منہ سے خون آنے لگا اور یہ آخر جاری رہا۔ ان دنوں خوراک برائے نام تھی۔ جسم سوکھ‍ کر ہڈیوں کا ڈھانچہ رہ گیا تھا۔ چنانچہ 19 جولائی 1974ء صبح کے وقت آپ کی لاش سڑک کے کنارے ملی اور دوستوں نے لے جا کر میانی صاحب کے قبرستان میں دفن کر دیا۔
$$$123$$$
ہے دعا یاد مگر حرفِ دعا یاد نہیں
$$$123$$$
میرے نغمات کواندازِ نوا یاد نہیں
$$$123$$$
آؤ ایک سجدہ کریں عالمِ مدہوشی میں
$$$123$$$
لوگ کہتے ہیں کہ ساغر کو خدا یاد نہیں
$$$123$$$
رستم زماں بوٹا پہلوان 
$$$123$$$
فنِ پہلوانی کا ایک بڑا اور مشہور نام بوٹا پہلوان، 6 فٹ 4 انچ قد کے ساتھ اپنے وقت کا بہترین پہلوان مانا جاتا تھا۔
$$$123$$$
آپ کا پورا نام میاں محمد بوٹا تھا، 1844 میں لاہور کے ایک غریب خاندان میں آنکھ کھولی ۔ بچپن میں ہی پہلوانی کا شوق چڑھ گیا اور اسی جانب راغب ہو گئے۔ اکھاڑے میں تو آ جاتے لیکن صحیح خوراک نہ ملنے کے باعث جسمانی کارکردگی تسلی بخش نہ تھی۔ کہتے ہیں کہ ان دنوں مزاروں پر خالص سرسوں کے تیل سے دیئے جلائے جاتے تھے۔ بوٹا پہلوان ان دیئوں کا ذخیرہ شدہ تیل پی جاتا اور اپنے بدن کو توانائی فراہم کرتا۔
$$$123$$$
بوٹا، مردانہ وجاہت کا ایک نمونہ تھا ۔ آپ کو اصل شہرت امرتسر میں ہونے والے مقابلے سے ملی جس میں علیا پہلوان مدِ مقابل تھا جو اس دور کا بہترین پہلوان مانا جاتا تھا۔ بوٹے نے بیس منٹ میں علیا کو چت کر دیا اور پہلوانی کے فن کی سرپرستی کرنے والی ریاستوں میں اس کی دھوم مچ گئی۔
$$$123$$$
یہ وہ دور تھا جب ہندوستان میں ہر جگہ ''رمزی پہلوان'' کا طوطی بولتا تھا اور وہ بڑودہ کے نواب کھانڈے راؤ کا پسندیدہ تھا۔
$$$123$$$
جب بوٹا کی شہرت بڑودہ پہنچی تو وہاں کی مہارانی ''جمنا بائی'' نے اسے رمزی پہلوان کے مقابلے میں اپنے جوہر دکھانے کا موقع دیا۔ جودھپور میں میدان سجا اور برصغیر کے دو مہارتھی آمنے سامنے ہوئے۔
$$$123$$$
یہ تاریخ کا ایک بہت بڑا مقابلہ تھا جسے ''مہا دنگل'' کا نام دیا گیا۔ کئی راجاؤں نے اس میں شرکت کی۔ مہا دنگل کی صدارت کے فرائض کھانڈے راؤ نے انجام دیئے۔
$$$123$$$
بوٹے نے اپنے داؤ پیچ آزماتے ہوئے بھاری بھرکم رمزی پہلوان کو ڈھیر کر دیا اور یہ مقابلہ جیت لیا۔ پورا اکھاڑا نعروں سے گونج اٹھا۔ کھانڈے راؤ نے بوٹے کی جیت کا اعلان کیا اور اس کو انعام و اکرام کے ساتھ تا عمر وظیفہ بھی عنایت کیا۔ جودھپور کے مہاراجہ جسوعنت سنگھ نے بھی طلائی کڑے انعام میں دیئے۔ اسی جگہ انہیں ''دیو دل'' کے خطاب سے بھی نوازا گیا۔
$$$123$$$
جودھپور کے دنگل نے بوٹا پہلوان کے دن پھیر دیئے۔ رمزی کے بعد کوئی بڑا پہلوان ان کے مقابلے میں نہ آیا۔ بوٹا پہلوان بڑودہ سے منسلک ہو گیا اور وہیں ملازمت اختیار کر لی۔ اس کے بعد بوٹا نے جوناگڑھ ، اندور اور کولہاپور میں بھی بڑے بڑے دنگل جیتے اور جودھپورسے منسلک ہونے کے بعد لاہور آ گیا۔
$$$123$$$
یہاں اپنا اکھاڑا بنایا اور بہت سے پہلوانوں کو شاگردی میں لیا۔ آپ محمد بخش پہلوان کے بڑے بھائی، آفتابِ ہند علی پہلوان کے تایا جبکہ گامو بالی والا سیالکوٹی اور کیکر سنگھ (کیکر کے درخت کو ہاتھوں سے اکھاڑ دینے والا) کے استاد تھے۔
$$$123$$$
بوٹا سنگھ نے اپریل 1904 بمطابق 30 محرم کو انتقال فرمایا۔
$$$123$$$
وہ دلاور اور وہ شہزور دنیا سے گیا
$$$123$$$
جس کی شہزوری سے تھا شیرِ نسیتان منفغل
$$$123$$$
داغ نے یہ مصرعہ تاریخ برجستہ کہا
$$$123$$$
رستمِ زماں آہ بوٹا پہلوان دیودل
$$$123$$$
حضرت شیخ محمد طاہر بندگیؒ
$$$123$$$
حضرت شیخ محمد طاہر بندگی لاہوریؒ نقشبندی سلسلے کے جلیل القدر بزرگ تھے اور مغلیہ دور کے شہرہ آفاق مبلغ اور مدرس تھے ۔
$$$123$$$
آپ ۱۵۷۶ء کو لاہور میں پیدا ہوئے اور اندرون شہر محلہ شیخ اسحاق میں رہائش اختیار کی۔ آپ کی ابتدائی تعلیم و تربیت لاہور میں ہوئی۔ قریبی مسجد سے کچھ عرصے میں قرآن پاک ختم کیا اور اس کے بعد مختلف علماء سے دینی علوم حاصل کیے۔ دینی علم کے حصول کے بعد آپ تلاش حق کے لیئے نکلے اور ''شاہ سکندر بن شاہ کمال کتیھلی'' کی خدمت میں حاضر ہو کر مرید ہو گئے۔
$$$123$$$
کچھ عرصہ ''حضرت شیخ عبدالاحد سرہندی'' کی خدمت میں گزرا ۔ حضرت شاہ سکندر کمال کتیھلی آپ کو طاہر بندگی کے نام سے پکارا کرتے چنانچہ آپ اسی نام سے مشہور ہوئے۔ بعد میں آپ نے حضرت مجدد الف ثانیؒ کی مریدی اختیار کی اور ان کی رہنمائی میں معرفت کے مدارج طے کیئے۔
$$$123$$$
علوم ظاہر و باطنی کی تکمیل کے بعد آپ کو حضرت امام ربانی نے لاہور کی خلافت پر فائز فرمایا، چنانچہ آپ اپنے مرشد کے ارشاد کے مطابق لاہور تشریف لے آئے۔
$$$123$$$
چند سال میں ہزاروں لوگ آپؒ کے مرید اور شاگرد ہوگئے۔
$$$123$$$
میانی صاحب میں سکونت اختیار کرنے کے بعد وہاں آپ نے ایک دینی درس گاہ قائم کی اور اس درس گاہ میں قرآن تفسیر حدیث فقہ پڑھانے کا بندوبست کیا آپ درس و تدریس کا کسی سے معاوضہ نہ لیتے بلکہ آپ نے دین اسلام کی تبلیغ کی خاطر سب کچھ کیا۔ اس درس گاہ میں آپ نے ایک کتب خانہ بھی قائم کیا تھا جس میں قرآن و حدیث کی ہزارہا کتب تھیں۔
$$$123$$$
عہد اسلامی کے آخر تک یہ کتب خانہ باقی رہا مگر جب لاہور میں سکھوں کی حکومت آئی تو غارتگروں نے اس مدرسہ کو لوٹا اور ہزاروں قرآن و کتابیں لوٹ کر لے گئے۔
$$$123$$$
کہتے ہیں کہ آخری عمر میں آپ نے دو شادیاں کیں۔ پہلی شادی ماہ خالم دختر مرزا احان اللہ اور دوسری شادی عصمت النساء دختر سیّد عبداللہ سے کی جن کی قبریں آپ کے مقبرہ میں گنبد کے نیچے ہیں۔
$$$123$$$
آپ کے نامور خلفاء میں سے شیخ ابو محمد قادری نقشبندی لاہوری (میانی قبرستان) سیّد صوفی (دہلی) شیخ لکھن یا کھن مست (مزار موری دروازہ کے باہر) اور شیخ آدم نبوری (مزار مدینہ منوّرہ) مشہور ہیں۔
$$$123$$$
آپ بروز جمعرات ۸ محرم الحرام ۱۰۴۰ھ بمطابق ۱۶۳۰ء فوت ہوئے اور اس جگہ دفن ہوئے جہاں آپ کی درس گاہ تھی۔
$$$123$$$
خواجہ دل محمد اسلامیہ کالج لاہور کے سابق پرنسپل تھے۔
$$$123$$$
 اس کے ساتھ ساتھ آپ میونسپل کمشنر اور لاہور امپروومنٹ ٹرسٹ کے ٹرسٹی بھی رہ چکے ہیں۔ آپ کی وفات 28 مئی 1961 میں ہوئی۔ آپ کی قبر میانی صاحب کے آخری کونے میں واقع ہے۔
$$$123$$$
قبر کے کتبے کے مطابق میاں محمد سلطان، سرائے سلطان اور لنڈا بازار کے بانی تھے جن کا انتقال 4 فروری 1876 میں ماہ رمضان کی 27 کو ہوا۔
$$$123$$$
دیگر بزرگانِ دین و مشہور ہستیاں
$$$123$$$
ان کے علاوہ میانی صاحب قبرستان میں بڑے چھوٹے کئی مزار و مقبرے موجود ہیں جن میں بہت سے نامور و گمنام بزرگانِ دین آرام فرما رہے ہیں جن سے ہم واقف بھی نہیں۔ حضرت خواجہ چراغ الدین اولیاء، حضرت خواجہ عبدالمجید سید سرہالی چشتی قادری، حضرت خواجہ عامر مجید چشتی قادری،حضرت خواجہ فیروز الدینؒ سید مؑصوم علی شاہ کے مزارات اور حضرت موسیٰ خاں، آغا شورش کاشمیری، زیڈ اے سلہری، حمید نظامی،مجید نظامی، صوفی تبسم، منوبھائی، میاں عبدالرشید، عبدالمالک شہید، زبیدہ خانم، وزیراعظم لیاقت علی کی والدہ، کی قبریں بھی یہاں موجود ہیں۔
$$$123$$$
بہت سے خاندانوں نے یہاں اپنے احاطے بھی بنا رکھے ہیں جہاں ایک ہی خاندان کے کئی لوگوں کی قبریں موجود ہیں اور کچھ جگہ خالی بھی ہے۔ یہاں جا کہ ایک عجیب طرح کا اطمینان محسوس ہوتا ہے۔ یوں لگتا ہے جیسے یہ قبریں ہم سے کچھ کہنا چاہتی ہیں۔
$$$123$$$
یہ تو وہیں جا کر ہی پتہ چلے گا۔
$$$123$$$
ڈاکٹر سید محمد عظیم شاہ بُخاری
$$$123$$$
یہ کلیسا جسے St. Marry Catholic churchبھی کہتے ہیں 1861 میں قائم کیا گیا تھا۔ یہ جامعہ پنجاب کے خالد بن ولید ہال کے پاس انارکلی میں واقع ایک کیتھولک گرجا گھر ہے۔ کہتے ہیں کہ رومن کیتھولک میں جب کسی بشپ کا انتقال ہوتا ہے تو اس کو چرچ ہی میں دفن کر دیاجاتا ہے۔ لاہور کے رومن کیتھولک گرجا گھروں میں کئی بشپ دفن ہیں لیکن یہاں مجھے ایسا کچھ نظر نہیں آیا۔
$$$123$$$
لاہور میں سات سے زائد گرجا گھر ایک سو سے ڈیڑھ سو برس تک قدیم ہیں جن میں مریم بے داغ کا گرجا گھر بھی شامل ہے۔
$$$123$$$
لال رنگ کی برطانوی طرز کی عمارت پر صلیب کا نشان اور گھنٹیاں دور ہی سے نظر آ جاتی ہیں جنہیں دیکھ کہ گوا کے کسی قدیم پُرتگالی گرجا گھر کا گمان ہوتا ہے۔
$$$123$$$
اس کے ایک طرف پادریوں کے دفاتر اور نیلے رنگ کی تکونی عمارت بنی ہے جس میں مقدسہ مریم کا ایک مجسمہ رکھا ہے۔
$$$123$$$
دوسری جانب سینٹ فرانسس ہائی سکول کی عمارت واقع ہے۔
$$$123$$$
سینٹ فرانسس ہائی سکول
$$$123$$$
کیتھولک چرچ سے ملحقہ 1842 میں قائم ہونے والا ''سینٹ فرانسس ہائی سکول' غریب بچیوں کی تعلیم کے لیئے قائم کیا گیا تھا جسے بعد میں لڑکوں کا ہائی سکول بنا دیا گیا۔ یہ شہر کا پہلا کیتھولک سکول تھا جو کم فیس پر بہترین تعلیم دے رہا تھا۔
$$$123$$$
179 سال پرانے اس سکول کا انتظام قریب واقع کیتھولک چرچ کے پاس تھا۔ تقسیم سے پہلے اور بعد میں اس ادارے سے کئی طلباء فارغ التحصیل ہو کر نکلے جن میں پاکستانی فلم انڈسٹری کے مشہور پلے بیک سنفر ''اے نیئر'' بھی شامل ہیں۔ 1972 میں حکومت کی طرف سے اسے قومیانے سے پہلے یہ شہر کے بہترین اردو میڈیم سکولوں میں سے ایک تھا جس کے بعد اس کے زوال کا آغاز ہوا۔
$$$123$$$
39 کنال پر مشتمل اس سکول کے دو حصے تھے جو کافی عرصے سے ویران پڑے ہیں۔ سکول کی عمارت ایک کھنڈر بن چکی ہے جس کی واحد وجی متعلقہ محکموں کی بے توجہی ہے۔
$$$123$$$
2004 میں لاہور کے 17 میں سے 16 رومن کیتھولک سکولوں کو حکومت نے نجی ملکیت میں واپس دے دیا تھا لیکن اس سکول کی قسمت نہ جاگی۔
$$$123$$$
یہاں کے لوگوں کی نظر میں اس کی واحد وجہ زمین کی قیمت اور لینڈ مافیا کی لالچ تھی(حکومت کا مؤقف یہ تھا کہ چرچ اس زمین کو اپنی ملکیت ثابت کرنے میں ناکام رہا ہے)۔ پنجاب خصوصاً لاہور کے عیسائیوں نے حکومت کے خلاف اپنی زمین دبا لینے پر زبردست احتجاج کیا اور حکومت کو یہ سکول چرچ کو واپس کرنا پڑا۔
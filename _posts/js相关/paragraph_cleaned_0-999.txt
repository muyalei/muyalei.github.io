گۓ دنوں کی بات ہے اور گذرے برسوں کا واقعہ۔
$$$123$$$
ایک بستی میں ایک بلا آیا کرتی تھی اور روز کسی ایک گھر سے ایک بندہ لے جاتی تھی ۔ صبح باقی ماندہ لوگ شکر کرتے تھے کہ وہ بچ گۓ۔ وہ مارے ڈر کے اس پر بات بھی نہئں کرتے تھے کہیں بلا سن لے اور برا مان جاۓ اور اگلی باری ان کی نہ آجاۓ۔ یہ اور بات ہے کہ بلا ہر رات کسی نہ کسی کو لے ہی جاتی تھی۔۔۔۔۔
$$$123$$$
تو قصہ کچھ یوں ہے کہ خیر و شر کی جنگ ازل سے جاری ہے اور ابد تک رہے گی۔
$$$123$$$
ہمیں صرف حصہ بقدر جثہ ڈالنا چاہیے۔ روز تھوڑا تھوڑا حصہ ڈالنا چاہیے تاکہ ہم رہ سکیں اور اگر رہیں گے تو ہی ہم ایمان کی سب سے نچلی سطح پر تو رہ سکیں گے۔
$$$123$$$
آپ اگر سمجھتے ہیں کہ آپ برائی کاخاتمہ کر سکیں گے تو آپ غلط ہیں۔
$$$123$$$
قدرت کا منشا یہی ے کہ آپ صرف اس جنگ کا حصہ بنیں۔
$$$123$$$
قدرت کے اصولوں کی عزت کریں۔
$$$123$$$
میں اس سے ناراض ہوں کہ اس نے قدرت کے اس اصول کو توڑا،کاش وہ اپنا حصہ روز ڈالنے پر اکتفا کرتا۔
$$$123$$$
اور مجھے اس کی بہادری پر بھی حیرانی ہے کہ کیا کوئی اس حد تک بھی جا کر اپنا موقف ثابت کر سکتا ہے۔
$$$123$$$
مجھے اس کا دکھ ہے کہ اس نے ان کے لیے بات کی جو اپنے لیے بھی بات کرتے ہوے ڈرتے ہیں۔
$$$123$$$
اور ابتک شاید اسے بھی سمجھ آگئی ہوگی کہ وہ کتنا غلط تھا۔
$$$123$$$
خیر ان باتوں کو چھوڑئیے اصل بات یہ ہے کو اگر آپ مر کر بھی لوگوں کا بھلا کر جائیں تو آپ کی جان رائگاں نہیں جاتی۔
$$$123$$$
شکر ہے سب نے اس واقعہ سے سبق لے لیا اور اب ہر آدمی یہ نہیں پوچھ رہا کہ کس نے کیا؟ اب صرف یہ بات ہو رہی ہے کد جسد خاکی کب آۓ گا؟
$$$123$$$
ویری گڈ آج زندہ رہیںگے تو کل کم از کم زبان سے برائی کی مذمت کر سکیں گے۔ اور تمام جذباتی نوجوانواگر آپکا دل کبھی بہت جذباتی ہو جائے تو ایک ماضی کی عتاب زدہ عورت قرتۂ العین حیدر کا ایک ناول “آخرشب کے ہمسفر “پڑھ لیں۔
$$$123$$$
چئیرمین تحریک انصاف عمران خان کی مقبولیت میں 9 اپریل کے بعد مسلسل اضافہ ہو رہا ہے۔یہ وہ پہلے وزیراعظم ہیں جن کی حکومت گرائی گئی تو لوگوں نے مٹھائیاں نہیں بانٹی بلکہ سڑکوں پر آ گئے۔عمران خان نے عوام کا ردِعمل دیکھتے ہوئے ٹکراؤ کی سیاست کرنے کی بجائے عوام میں نکلنے کا فیصلہ کیا۔انہوں نے مختلف جلسوں سے خطاب کیا، لوگوں کو متحرک کیا اور یہ سلسلہ اب تک جاری ہے۔
$$$123$$$
دوسری جانب عمران خان کے خلاف بنائی گئی ہر چال بھی ناکام ہو رہی ہے، عمران خان کے خلاف ناقدین کی جانب سے جو بھی اقدام اٹھایا جاتا ہے وہ انہی کے گلے پڑ جاتا ہے۔
$$$123$$$
وفاقی حکومت عمران خان کی مقبولیت سے اتنی خوفزدہ ہے کہ اسکے خلاف دہشت گردی کے مقدمے بنوا ئے جا رہے ہیں جس سے پوری دنیا میں ہمارے ملک کا مذاق بنا۔
$$$123$$$
عمران خان کی مقبولیت سے خوفزدہ پی ڈی ایم کے تمام ہتھکنڈے ناکام ہوتے نظر آئے۔
$$$123$$$
آدھے سے زیادہ پاکستان ڈوبا ہوا ہے، سیلاب متاثرین مر رہے ہیں، بھوک اور پیاس کے ڈیرے ہر طرف ہیں لیکن حکومت کی ترجیحات بس عمران خان کے خلاف مقدمات بنوانا ہیں۔13 جماعتوں سے عمران خان کی مقبولیت کا مقابلہ نہیں ہو پا رہا۔عمران خان کے جلسوں میں آئے روز لوگوں کی تعداد میں اضافہ ہوتا جا رہا ہے۔اب واحد حل یہی ہے کہ مسلم لیگ ن کے قائد نوازشریف پاکستان تشریف لے آئیں کہ شاید ان کے سپورٹرز میں دوبارہ سے بیدار ہونے کا حوصلہ پیدا ہو بظاہر یہ مشکل ہوتا نظر آ رہا ہے کیونکہ گذشتہ کچھ ماہ کے دوران اور خاص طور پر حکومت کی تبدیلی کے بعد جو حالات پیدا ہوئے اور ملک میں مہنگائی بڑھتی گئی ، اس کے بعد جو لوگ عمران خان کے خلاف تھے وہ ان کے حق میں بیان دیتے نظر آئے۔
$$$123$$$
عمران خان کی حکومت ہٹانے کے لیے جواز دیا گیا تھا کہ وہ ملک کو دیوالیہ کرنے کی جانب جا رہے ہیں۔تاہم آج حال یہ ہے کہ ملک میں مہنگائی میں اضافے کا 47 سالہ ریکارڈ ٹوٹ گیا، بجلی ہوشربا 123 فیصد جبکہ پٹرول 84 فیصد مہنگا ہو گیا، دیہی علاقوں میں مہنگائی کی شرح 28.8 فیصد تک پہنچ گئی۔ ایک رپورٹ کے مطابق وفاقی ادارہ شماریات نے ماہانہ مہنگائی کے اعدادوشمار جاری کیے جس کے تحت مہنگائی ملکی تاریخ کی بلند ترین سطح پر پہنچ گئی ہے، ایک ماہ میں مہنگائی کی شرح میں 2.4 فیصد کا اضافہ ریکارڈ کیا گیا، ماہ اگست میں افراط زر 27.3 فیصد ریکارڈ کی گئی، گزشتہ سال اگست میں مہنگائی کی شرح 8.4 فیصد تھی، شہروں میں مہنگائی کی شرح 26.2 فیصد ریکارڈ کی گئی۔
$$$123$$$
لوگوں کے لیے ایک وقت کا کھانا پورا کرنا مشکل ہو گیا ہے۔بجلی کے بل اتنے زیادہ آئے ہیں کہ لوگ سڑکوں پر آنے کو مجبور ہو گئے ہیں۔
$$$123$$$
اس وقت 13 جماعتی حکومت کو دو چیلنجز درپیش ہیں ایک تو یہ کہ عمران خان کی مقبولیت کا مقابلہ کیسے کرنا ہے دوسرا یہ کہ مہنگائی کی وجہ سے جو اپنی ساکھ تباہ ہوئی اسے کیسے بحال کرنا ہے۔دوسری جانب عمران خان ناصرف سیلاب متاثرین کے لیے ہر ممکن اقدامات کر رہے ہیں بلکہ ساتھ ہی ساتھ نئے الیکشن کی تیاری بھی کر رہے ہیں یعنی کہ مختلف شہروں میں جلسے کرکے عوام کو متحرک کر رہے ہیں اور ان کا جذبہ پھیکا نہیں پڑنے دے رہے۔
$$$123$$$
عمران خان کو یقین ہے کہ یہ حکومت زیادہ عرصہ نہیں چلے گی اور نئے انتخابات کا اعلان کرنا ہی پڑے گا ۔اس وقت عمران خان ایک تیرسے کئی شکار کر رہے ہیں لیکن صوبائی حکومتوں کا کارڈ ابھی ان کے پاس موجود ہے جو کسی وقت بھی استعمال ہو سکتا ہے تاہم ابھی تک عمران خان ایک ایک قدم پھونک کر رکھ رہے ہیں اور اپنی بڑھتی مقبولیت کو صحیح معنوں میں استعمال کر رہے ہیں۔
$$$123$$$
پاکستان میں سیلاب کی تباہکاریاں جاری ہیں جس سے تقریبا چاروں صوبے متاثر ہوئے۔ ملک میں حالیہ سیلاب اور بارشوں سے 3 کروڑ 30 لاکھ سے زائد افراد براہ راست متاثر ہوئے۔ 31 اگست کو نیشنل ڈیزاسٹر مینجمنٹ اتھارٹی (این ڈی ایم ای)کے مطابق گزشتہ 24 گھنٹوں کے دوران مزید 75 افراد جاں بحق ہوئے جس کے بعد سیلاب اوربارشوں سے جاں بحق ہونے والے افراد کی تعداد 1136 تک پہنچ گئی۔
$$$123$$$
این ڈی ایم اے کے مطابق ملک بھر میں اب تک 10 لاکھ 51 ہزار 570 گھروں کو نقصان پہنچا جبکہ سیلاب اور بارشوں سے اب تک 7 لاکھ 35 ہزار 375 مویشی مرچکے ہیں۔رپورٹ کے مطابق بارشوں اور سیلاب کے دوران اب تک 162 پلوں کو نقصان پہنچا ہے، 72 اضلاع بری طرح متاثر ہوئے جبکہ مجبوعی طور پر 3 کروڑ 30 لاکھ سے زائد افراد براہ راست سیلاب سے متاثر ہوئے ہیں۔
$$$123$$$
سیلاب کی وجہ سے لوگوں کے گھر ڈوب گئے، مال مویشی ڈوب گئے اور پاس کچھ بھی نہیں بچا۔اس بات میں کوئی شک نہیں کہ حالیہ مون سون کی بارشوں اور سیلابوں سے ملک کی تاریخ میں بہت بڑے پیمانے پر جانی اور مالی نقصانات ہوئے ہیں اور بحالی کی کاروائی میں کئی سال لگ سکتے ہیں.لیکن اس تمام صورتحال میں سیاسی رہنماؤں کی جانب سے انتہائی بے حسی کا مظاہرہ کیا گیا یہاں تک کے معروف سیاستدانوں کے سیلاب زدہ علاقوں کے دوروں کو دیکھ کر یہی لگا کہ شاید یہ صرف فوٹو سیشن کے لیے گئے تھے۔
$$$123$$$
کیونکہ مذکورہ علاقوں سے متاثرہ افراد کی ویڈیوز بھی سامنے آئیں جس میں وہ یہ شکایت کرتے ہوئے نظر آئے کہ ہمیں کوئی ریلیف فراہم نہیں کیا گیا، کوئی امداد نہیں دی گئی۔
$$$123$$$
پاکستان پیپلز پارٹی کے رہنما اور وزیراعلیٰ کے مشیر منظور وسان نے تو حد ہی کر دی اور سیلاب میں ڈوبے علاقے کو وینس سے تشبیہ دے دی اس موقع پر وہ خود کشتی میں سوار تھے۔
$$$123$$$
اس کے علاوہ خیرپور میں سیلاب متاثرین نے پی پی رہنما منظور وسان کو گھیرنے کی کوشش کی جس پر پولیس اہلکاروں نے مظاہرین کو گاڑی کے قریب آنے سے روک دیا۔ سیلاب متاثرین کے مشتعل ہونے پر منظور وسان کو مظاہرین کا حصار توڑ کر گاڑی کی طرف دوڑ کر نکلنا پڑا، اس دوران متاثرین پی پی رہنما کی گاڑی کے پیچھے دوڑتے اور نعرے لگاتے رہے۔ متاثرین نے الزام لگایا کہ فلڈ ریلیف فوکل پرسن منظور وسان نے فیض گنج کے عوام کو نظر انداز کیا۔
$$$123$$$
اس طرح مریم نواز نے بھی سیلاب زدہ علاقے کا دورہ کیا لیکن اس کے بعد ایک خاتون کی ویڈیو سامنے آئی جو بری طرح سے مریم نواز کے خلاف پھٹ پڑیں اور کہا کہ مریم نواز کی آمد سے قبل اعلان کیا گیا تھا،ہم کرائے بھر کے آئے، بھوکے پیاسے بچوں کے ساتھ 10 بجے سے بیٹھے رہے،مریم نواز صرف مجھ سے گلے ملی،ہاتھ پھیرا اور چلی گئی،کسی امداد کا اعلان نہیں کیا۔
$$$123$$$
خاتون کی ویڈیو سامنے آئی تو فورا ان تک امداد پہنچانے کا انتظام کیا گیا اور ایک ویڈیو بیان بھی دلوایا گیا۔
$$$123$$$
وزیراعظم شہباز شریف بھی روزانہ کی بنیادوں پر سیلاب سے متاثرہ علاقوں کا دورہ کر رہے ہیں تاہم انہیں بھی محض فوٹو سیشن کرانے کے الزام کا سامنا ہے۔وزیراعظم کو ہیلی کاپٹر سے امداد پھینکنے پر بھی تنقید کا سامنا کرنا پڑا اور متاثرین سے دور کھڑے ہو کر مسائل حل کرنے اور تقریر کرنے پر بھی تنقید کا سامنا کرنا پڑا۔
$$$123$$$
اگر بات کریں بلوچستان کی تو وہاں بھی فلاحی سرگرمیاں جاری ہیں تاہم آج ایک ویڈیو سامنے آئی جس میں متاثرین کے لئے ہیلی کاپٹر سے راشن پھینکتے ہوئے دیکھا جا سکتا تھا،متاثرین نے کہا کہ اس طرح کی امداد ہمارے کسی کام کی نہیں کیونکہ ہیلی کاپٹر سے کچھ بھی پھینکا جائے تو پیکٹ یا شاپر پھٹ جاتے ہیں اور سامان ضائع ہو جاتا ہے۔زحالیہ سیلاب کے دوران ہمیں بے پناہ ایسے مناظر دیکھنے کو ملے جس سے دیکھ کر واضح تھا کہ بے بس لوگوں کی کس طرح تذلیل کی جا رہی ہے۔
$$$123$$$
جہاں سیاستدان فوٹو سیشن کو زیادہ اہمیت دیتے نظر آئے وہیں فلاحی تنظیموں اور پاک افواج امدادی سرگرمیوں میں بڑھ چڑھ کرحصہ لے رہیں اور متاثرین کی جانب سے ان کی تعریف بھی کی جا رہی ہے۔لیکن بات واضح ہے کہ جس طرح حالیہ سیلاب میں انسانیت کی تذلیل کی گئی اسکی مثال نہیں ملتی۔پچاس پچاس کے نوٹ تقسیم کرکے لوگوں کی بے بسی کا مذاق بنایا گیا۔یقینا آنے والے الیکشن میں سیلاب متاثرین اس بات کو ذہن نشین رکھیں گے کہ مشکل وقت میں کون محض فوٹو سیشن کراتا رہا اور کون واقعی میں ان کی داد رسی کے لیے پہنچا۔
$$$123$$$
حکومت پنجاب کی ہدایت پر ضلعی انتظامیہ ملتان کی جانب سے ”کورونا“ ویکسی نیشن ریڈ مہم کے تیسرے مرحلے کا آغاز کر دیا گیا ہے اس سلسلے میں محکمہ صحت کو ہر گھر کے تمام افراد کو مکمل ویکسین لگانے کا ٹاسک سونپ کر یونین کونسلز کی سطح پر فیلڈ ٹیمیں تشکیل دے دی گئیں ہیں۔
$$$123$$$
ویکسی نیشن کی دونوں ڈوز سے محروم رہ جانے والے افراد پر خصوصی فوکس کیا جائے گا۔12 سال سے زائد بچوں کو ویکسین لگانے کے سلسلے میں تعلیمی اداروں میں کیمپ لگائے جا رہے ہیں۔”اومی کرون“ کی نئی لہر کے پیش نظر ویکسی نیشن مہم کو ترجیح دی جا رہی ہے تاکہ انسانی جانوں کا تحفظ یقینی بنایا جا سکے۔صوبے بھر میں ”کورونا“ ویکسین مہم میں ملتان ٹاپ اضلاع میں شامل ہے جبکہ جنرل بس سٹینڈ اور عوامی مقامات پر بھی ویکسی نیشن کیمپ لگائے گئے ہیں۔
$$$123$$$
جنوبی پنجاب میں وزیر اعلیٰ پنجاب سردار عثمان بزدار کے وژن کے مطابق میگا ترقیاتی سکیموں پر تیزی سے کام جاری ہے تمام منصوبوں کے فنڈز ٹارگٹ کے مطابق استعمال کرتے ہوئے واسا سکیموں سمیت تمام منصوبوں کی انسپیکشن کیلئے فزیکل آڈٹ کا آغاز کیا گیا ہے۔عوام کے ٹیکس پر شب خون مارنے والوں کا کڑا احتساب کرنے کا بھی فیصلہ کیا گیا ہے تاکہ رواں مالی سال کے اختتام تک ہر صورت اہداف حاصل کئے جا سکیں۔
$$$123$$$
نشتر ٹو سے لاڑ،عید گاہ سے چوک کمہار نوالہ روڈ کی اپ گریڈ ایشن کی منظوری بھی ہو چکی ہے جبکہ سی پی او کمپلیکس پر 338 ملین اور چوک کمہار نوالہ روڈ پر 1565 ملین لاگت آئے گی۔ایمرسن کالج کی اپ گریڈ ایشن اور ٹراما سنٹر قادر پور راں منصوبہ بھی شروع ہے جبکہ ایم ڈی اے سے لودھی کالونی روڈ پر بھی جلد کام کا آغاز ہو گا۔عوام کو مہنگائی کے اثرات سے بچانے کیلئے ضلعی انتظامیہ نے گرانفروشی اور ذخیرہ اندوزی کیخلاف کارروائیاں بھی تیز کر دیں ہیں اس سلسلے میں 50 سے زائد دکانداروں کو 5 لاکھ سے زائد جرمانہ عائد کیا گیا ہے۔
$$$123$$$
ایگریکلچر ٹرانسفارمیشن پلان وزیر اعظم کا انقلابی منصوبہ ہے یہ منصوبہ حکومت پنجاب کی کسان دوست پالیسیوں کا عکاس ہے اس سے فصلوں کی پیداوار بڑھانے میں مدد ملے گی۔فوڈ سکیورٹی کے حصول کو ممکن بنانے کے لئے زرعی آلات کے استعمال سے فی ایکڑ پیداوار میں اضافہ ناگزیر ہو چکا ہے اس منصوبے کے تحت کے کاشتکاروں کو زرعی آلات مشینوں کی خرید کیلئے 60 فیصد تک سبسڈی فراہم کی جا رہی ہے۔
$$$123$$$
ایک کاشتکار کو زیادہ سے زیادہ 5 لاکھ روپے تک سبسڈی فراہم کی جائے گی،قرعہ اندازی کے ذریعے کامیاب کاشتکار اپنی مرضی کے زرعی آلات منتخب کر سکتے ہیں۔مشینی زراعت کے فروغ سے کاشتکار زمین کی تیاری سے فصلوں کی کاشت و برداشت تک کاشتی امور کی بروقت انجام دہی ممکن بنا سکتے ہیں۔ان خیالات کا اظہار وزیر زراعت پنجاب سید حسین جہانیاں گردیزی اور سیکرٹری زراعت جنوبی پنجاب ثاقب علی عطیل نے وزیر اعظم ایگریکلچر ٹرانسفارمیشن پلان کے تحت کاشتکاروں میں زرعی آلات کے الاٹمنٹ لیٹرز تقسیم کرنے کیلئے منعقدہ تقریب میں کیا اس موقع پر زرعی ٹاسک فورس جنوبی پنجاب عابد محمود کھگہ،ڈائریکٹر زرعی انجینئرنگ اسد اللہ راشد سمیت دیگر افسران اور کاشتکار بھی موجود تھے۔
$$$123$$$
انہوں نے کہا کہ زرعی مشینری کے استعمال سے فصلوں کی کاشت کے وقت زرعی مداخل کے بہتر استعمال کے ذریعے توانائی اور وقت کی بچت ہو گی اس منصوبے کے تحت پنجاب کے تمام اضلاع میں 3190 کاشتکاروں کو مختلف زرعی آلات فراہم کئے جا رہے ہیں اس 5 سالہ منصوبے کیلئے 8 ارب 77 کروڑ روپے کی رقم مختص کی گئی ہے۔
$$$123$$$
کشمیریوں سے اظہار یکجہتی کیلئے جنوبی پنجاب میں سیمینارز اور واک کا اہتمام کیا گیا،مرکزی تقریب ضلعی انتظامیہ ملتان کے زیر اہتمام رضا ہال میں ہوئی جس میں شہریوں،سماجی و سیاسی شخصیات نے کثیر تعداد نے شرکت کی۔
$$$123$$$
معاون خصوصی وزیر اعلیٰ پنجاب و ترجمان حکومت پنجاب حسان خاور نے کہا ہے کہ وزیر اعلیٰ پنجاب خطے کی ترقی و خوشحالی کیلئے ہر ممکن اقدامات کر رہے ہیں۔اربوں روپے کے ترقیاتی منصوبوں پر پیشرفت کا جائزہ لے کر انہیں بروقت مکمل کرنے کی ہدایات جاری کر دی گئیں ہیں۔جنوبی پنجاب بدل رہا ہے پنجاب بدل رہا ہے کیونکہ تاریخ میں پہلی مرتبہ وسائل کا رُخ پسماندہ علاقوں کی طرف موڑ دیا گیا ہے۔
$$$123$$$
وزیر اعظم عمران خان اور وزیر اعلیٰ عثمان بزدار نے اہل بہاولپور کو صحت کارڈ کا تحفہ دیا ہے۔انہوں نے کہا کہ ایک طرف حکومت کی ترقی کا سفر ہے تو دوسری طرف اپوزیشن کی منفی سیاست، پراپیگنڈا اور سازشوں کی داستان ہے۔اپوزیشن جماعتوں میں دم خم ہوتا تو ملک کو 30 برس میں ترقی کی راہ پر گامزن کر لیتے یہ کرپٹ سیاستدان صرف اپنی کرپشن بچانے کیلئے ہاتھ پاؤں مار رہے ہیں۔
$$$123$$$
اپوزیشن ایک دوسرے کے ساتھ مخلص نہیں قوم سے کیا مخلص ہو گی۔نواز شریف کی میڈیکل رپورٹ سے واضح ہو گیا کہ ان کو کوئی بیماری لاحق نہیں۔نواز شریف کی میڈیکل رپورٹ میں سب باتیں مفروضوں اور دلی خواہش پر مبنی ہیں یہ ثابت ہو گیا نواز شریف احتساب کے خوف سے لندن بیٹھے ہوئے ہیں۔نواز شریف وطن لوٹ آئیں صحت کارڈ سے ان کی چھوٹی موٹی بیماریوں کا بہترین علاج ہو سکتا ہے۔ڈیل اور ڈھیل نہ ملنے سے نواز شریف کی مایوسی میں اضافہ ہو رہا ہے۔قوم نے مافیا کو مسترد کر دیا ہے ہر گزرتا دن مافیا کے گرد احتساب کا شکنجہ مزید کسا جا رہا ہے۔
$$$123$$$
بلدیاتی قانون کی مخالفت میں احتجاج میں وقت گزرنے کے ساتھ ساتھ شدت دکھائی دے رہی تھی کیونکہ پرامن دھرنے کا ایک ماہ پورا ہونے کے بعد جماعت اسلامی نے احتجاج کا دائرہ بڑھا کر کراچی کو جن 5 اہم ترین مقامات سے دھرنے دے کر بند کرنے کا اعلان کیا اگر ایسا ہوتا تو ناصرف نظام زندگی مفلوج ہو کر رہ جاتا بلکہ تمام کاروباری و معاشی سرگرمیاں بھی شدید متاثر ہوتیں لیکن ڈیڈ لائن کے ایک روز قبل رات گئے سندھ حکومت کے وزراء و مشیر جماعت اسلامی کے دھرنے میں پہنچے اور مذاکرات کے ذریعے بلدیاتی قانون میں مجوزہ ترمیم پر اتفاق رائے ہو گیا جس کا معاہدہ ہو جانے کے بعد جماعت اسلامی نے ناصرف احتجاجی دھرنوں کا دائرہ کار بڑھانے کا پروگرام منسوخ کر دیا بلکہ سندھ اسمبلی کے باہر دیا گیا ایک ماہ طویل دھرنا بھی ختم کرنے کا اعلان کرکے بلدیاتی قوانین میں اپنی مجوزہ ترامیم منظور ہو جانے کی نوید دیتے ہوئے اپنی کامیابی کا اعلان کر دیا۔
$$$123$$$
جماعت اسلامی اور سندھ حکومت کے درمیان بلدیاتی قانون میں جن ترامیم پر اتفاق رائے ہوا ہے ان کی عنقریب سندھ اسمبلی کے اجلاس میں منظوری لی جائے گی لیکن یہاں یہ قابل غور امر ہے کہ جماعت اسلامی کے چارٹر آف ڈیمانڈ اور ایم کیو ایم و پاک سرزمین پارٹی کے مطالبات میں فرق ہے اور بلدیاتی قانون میں تبدیلی کے لئے ایم کیو ایم اور پاک سرزمین پارٹی اب بھی احتجاج کرنے کے پروگرام پر عمل پیرا ہیں۔
$$$123$$$
سندھ اسمبلی نے بلدیاتی قانون منظور کیا جس پر سندھ میں برسراقتدار جماعت پیپلز پارٹی کے علاوہ تمام اپوزیشن جماعتوں نے اعتراضات اُٹھاتے ہوئے یکسر مسترد کر دیا اور صوبائی حکومت سے اس قانون کو تبدیل کرنے کا مطالبہ سامنے آیا۔جماعت اسلامی نے ایک ماہ تک سندھ اسمبلی کے باہر پرامن دھرنا دے کر اپنا احتجاج ریکارڈ کرایا۔جماعت اسلامی کے سندھ اسمبلی کے باہر دھرنے میں صوبائی وزیر ناصر حسین شاہ و دیگر نے جماعت اسلامی سے مذاکرات کرکے مشترکہ کمیٹی قائم کرکے مذاکرات کا آغاز کیا لیکن جماعت اسلامی نے قانون میں ترمیم پر اتفاق رائے ہو جانے تک پرامن دھرنے کو ختم کرنے سے انکار کر دیا اور دھرنا جاری رکھا۔
$$$123$$$
بلدیاتی قانون میں ترمیم کے لئے دیگر جماعتیں بھی احتجاج کی باتیں کرتی رہیں اور پھر ایم کیو ایم نے احتجاجی مظاہرہ کیا جو شاہراہ فیصل سے ہوتا ہوا پریس کلب جانے کے بجائے وزیر اعلیٰ ہاؤس کی جانب رواں دواں تھا کہ راستے میں پولیس و انتظامیہ نے انہیں پریس کلب جا کر احتجاج کرنے پر رضا مند کرنے کی کوشش کی لیکن وزیر اعلیٰ ہاؤس کے قریب مظاہرین اور پولیس میں جھڑپیں ہوئیں اور بھاری شیلنگ سے مظاہرین کو منتشر کیا گیا جس پر ایم کیو ایم کی جانب سے دعویٰ کیا گیا کہ پولیس تشدد سے ان کا ایک کارکن جاں بحق ہوا ہے جبکہ حکومت نے پولیس تشدد سے ہلاک کی تردید کی۔
$$$123$$$
لیکن اس واقعے کے بعد حالات خرابی کی جانب جاتے نظر آئے اور حکومت و اپوزیشن کی جماعتوں میں بات چیت کے بجائے معاملہ سڑکوں پر حل ہوتا نظر آ رہا تھا اس سلسلے میں ایم کیو ایم کو بھی احتجاج پر ہی کاربند رہنا چاہئے تھا اگر کسی بھی وجہ سے پی ایس ایل جیسے اہم ایونٹ کے مہمانوں کی موجودگی میں اگر ایم کیو ایم احتجاج کے لئے وزیر اعلیٰ ہاؤس کی جانب چلی آئی تو سندھ حکومت کو اس طرز عمل کے بجائے بات چیت سے معاملے کو حل کرنا چاہئے تھا۔
$$$123$$$
جمہوریت میں احتجاج سیاسی جماعتوں کا حق ہے اور صبر و تحمل اور بردباری سے مذاکرات کو اولین ترجیح رکھ کر معاملات حل کرنا سیاسی حکومت کی دانشمندی کا ثبوت ہے جس طرح ایم کیو ایم کے احتجاج پر تشدد کیا گیا یہ طرز عمل تو آمروں کے دور میں ہوتا ہے۔
$$$123$$$
جماعت اسلامی اور سندھ حکومت کے درمیان بلدیاتی قانون میں ترمیم پر اتفاق رائے خوش آئند ہے لیکن بہتر یہی ہے کہ سندھ کی صوبائی حکومت اس معاملے میں اپوزیشن کی تمام جماعتوں سے بات چیت کرکے تمام ممکنہ حد تک اتفاق رائے سے بلدیاتی قانون تشکیل دے تاکہ سندھ میں آباد تمام سٹیک ہولڈرز بلدیاتی قانون پر مطمئن ہوں۔
$$$123$$$
کراچی میں اس سلسلے میں پائی جانے والی بے چینی کا پرامن مذاکرات سے خاتمہ حکومت سندھ کی اخلاقی ذمہ داری ہے اور کراچی میں امن و امان برقرار رہنا ہی عوام و ملکی معیشت کے لئے سود مند ثابت ہو سکتا ہے۔ قبل ازیں بھی تحریر کیا جا چکا ہے کہ سندھ میں ناظمین جس قدر بااختیار ہوں گے اتنا ہی عوام کے ساتھ ساتھ خود پیپلز پارٹی کا فائدہ ہے اگر خیبر پختونخواہ میں ناظمین کا براہ راست عوام کے ووٹوں سے انتخابات ہو سکتا ہے تو سندھ میں کیوں نہیں؟سب سے بہتر ہے کہ سندھ بھر میں ناظمین کا براہ راست انتخابات کا طریقہ کار منظور کیا جائے اور ناظمین کو بااختیار بنا کر تمام ممکنہ حد تک اختیارات و وسائل فراہم کئے جائیں تاکہ وہ منتخب ہو کر کسی مداخلت کے بغیر اپنے علاقے کی عوام کی خدمت کر سکیں اور مسائل کے حل کے لئے انہیں کسی کی محتاجی نہیں ہونی چاہئے۔
$$$123$$$
جماعت اسلامی سے مذاکرات کے بعد اس بات پر اتفاق رائے ہو گیا ہے کہ کراچی کا منتخب ناظم ہی کراچی واٹر اینڈ سیوریج بورڈ کا چیئرمین ہو گا۔اسی طرح پولیس و انتظامیہ کو بھی منتخب ناظم کے ماتحت ہونا چاہئے تاکہ وہ اپنے علاقے کے انتظامی و قانونی معاملات میں اداروں سے کام لے کر مسائل تیزی سے حل کر سکیں۔البتہ ترقیاتی منصوبوں کی تکمیل کے لئے ہر ضلع میں ترقیاتی بورڈ کی تشکیل کی جائے جس میں منتخب ناظمین کے ساتھ ساتھ مقامی اراکین قومی و صوبائی اسمبلی اور ڈپٹی کمشنر بھی اس کمیٹی کے رکن ہوں یہ ترقیاتی بورڈ مقامی ترقیاتی منصوبوں کی منظوری دیکر منصوبوں کی تکمیل کی مکمل مانیٹرنگ کرے اور ترقیاتی اخراجات کی ادائیگی متعلقہ ڈپٹی کمشنر کی ذمہ داری ہونی چاہئے اس طریقے سے تمام منتخب ناظمین اپنے علاقے میں منتخب نمائندوں کے ساتھ اتفاق رائے سے منصوبوں کی تشکیل و تکمیل کر سکیں گے اور سرکاری وسائل کا استعمال بھی شفاف طریقے سے ممکن ہو سکے گا۔
$$$123$$$
سندھ حکومت کو اس سلسلے میں بڑے پن کا مظاہرہ کرتے ہوئے تمام اپوزیشن جماعتوں کے ساتھ فوری طور پر بات چیت کا آغاز کرنا چاہئے اور تمام اپوزیشن جماعتوں کو بھی چاہئے کہ بلدیاتی قانون میں تبدیلی پر اتفاق رائے کے لئے مذاکرات کو ہی اولین ترجیح دیں۔
$$$123$$$
مذاکرات سے فرار اختیار کرنے والے کسی بھی فریق کا رویہ کسی صورت درست قرار نہیں دیا جا سکتا اس سلسلے میں ہٹ دھرمی سے امن و امان کے مسائل پیدا ہونے کا اندیشہ ہے جس سے یقینی طور پر ملک کی معیشت کو نقصان پہنچے گا اور کراچی کے شہریوں کے لئے مشکلات میں اضافہ ہو گا۔
$$$123$$$
وفاق میں حکمراں جماعت نے اڑھائی برس تک پنجاب میں بلدیاتی نمائندوں کو بلا جواز طریقے سے معطل رکھا یہ طرز عمل رکھنے والی جماعت سندھ میں احتجاج کس طرح کر سکتی ہے؟بہرحال اس طرح کے طرز عمل کا مکمل خاتمہ ضروری ہے اور تمام صوبوں میں منتخب ہونے والے بلدیاتی نمائندوں کو ہر صورت ان کی مدت تک کام کرنے دیا جائے چاہے کسی کی بھی حکومت آ جائے ہر حکومت پابند ہو کہ ہر صورت بروقت بلدیاتی انتخابات کا انعقاد یقینی بنائے کیونکہ بلدیاتی نظام ہی بنیادی جمہوریت ہے۔
$$$123$$$
ٹرانسپیرنسی انٹرنیشنل نے کرپشن پر سال 2021ء کی رپورٹ جاری کر دی ہے جس میں کہا گیا ہے کہ پاکستان میں کرپشن میں اضافہ ہوا ہے ۔کرپشن کی عالمی درجہ بندی میں پاکستان کی صورتحال مزید خراب ہو گئی ہے اور پاکستان بہتری کے بجائے تنزلی کی طرف چلا گیا ہے۔ رپورٹ کے مطابق پاکستان میں حکومتی دعوؤں کے برعکس کرپشن بڑھی ہے اور 180 ممالک کی عالمی فہرست میں پاکستان کی تنزلی 16 درجے رپورٹ کی گئی ہے۔
$$$123$$$
رپورٹ کے مطابق پاکستان 28 پوائنٹس کے ساتھ کرپشن کے بارے میں عالمی رینکنگ میں 140 ویں نمبر پر آ گیا ہے۔گزشتہ سال کرپشن پر سیپشن انڈکس میں پاکستان کا نمبر 124 واں تھا۔رپورٹ کے مطابق پاکستان میں کرپشن نہ ہونے کے اسکور میں تین پوائنٹ کی کمی ہوئی ہے۔
$$$123$$$
2021ء میں پاکستان 100 میں سے صرف 28 پوائنٹ حاصل کر سکا جبکہ گزشتہ سال یہ اسکور 31 تھا۔رپورٹ کے مطابق گزشتہ سال کے مقابلہ میں پاکستان میں کرپشن بڑھی ہے۔
$$$123$$$
جب موجودہ حکومت نے 2018ء میں اقتدار سنبھالا اس وقت پاکستان کا کرپشن انڈکس میں 117 واں نمبر تھا۔2019ء میں پاکستان درجہ بندی میں 120 اور 2020ء میں 124 ویں نمبر پر تھا۔اب 2022ء میں پاکستان عالمی درجہ بندی میں 140 ویں نمبر پر آ گیا ہے جو اس بات کا اشارہ ہے کہ موجودہ دور حکومت میں پاکستان کی 23 درجے تنزلی ہوئی ہے۔ٹرانسپیرنسی انٹرنیشنل کی رپورٹ میں جنوبی سوڈان کو دنیا کا کرپٹ ترین ملک قرار دیا گیا ہے جو عالمی درجہ بندی میں آخری پوزیشن پر ہے جبکہ فن لینڈ‘نیوزی لینڈ اور ڈنمارک کو کرپشن کیخلاف 88 اسکور کے ساتھ پہلے نمبر پر قرار دیا گیا ہے۔
$$$123$$$
سال 2021ء کی عالمی درجہ بندی میں امریکہ 67 پوائنٹس کے ساتھ 27 ویں اور بھارت 40 پوائنٹس کے ساتھ 85 ویں نمبر پر رہا۔بلاشبہ ٹرانسپیرنسی انٹرنیشنل کی گلوبل کرپشن رپورٹ سے موجودہ حکومت کے ان دعوؤں کو یقینی طور پر دھچکا لگا ہے جو ملک میں کرپشن کے خاتمے کی کوششوں کے حوالے سے کئے جاتے رہے ہیں۔مذکورہ رپورٹ میں سی پی آئی اسکور میں 16 درجے کی نمایاں تنزلی کی وجہ قانون کی حکمرانی اور ریاستی گرفت کی عدم موجودگی بتائی گئی ہے۔
$$$123$$$
دنیا کے مختلف ممالک میں کرپشن کی شرح‘اس کی وجوہات اور اس میں حکومتوں کے عمل دخل کا ٹھوس ثبوتوں اور شواہد کے ساتھ جائزہ لینے والا تھنک ٹینک ٹرانسپیرنسی انٹرنیشنل عالمی شہرت و ساکھ کا حامل ادارہ ہے جو 1993ء میں عالمی بنک کے درجن بھر سابق حکام نے باہم مل کر تشکیل دیا تھا۔اس کا ہیڈ کوارٹر جرمنی کے دارالحکومت برلن میں ہے جبکہ دنیا کے ایک سو سے زائد ممالک میں اس کی شاخیں قائم ہیں۔
$$$123$$$
اس ادارے میں متعلقہ ممالک کی کسی حکومت کا کوئی عمل دخل نہیں جسے ایک آزاد‘غیر منفعت بخش غیر حکومتی ادارے کی حیثیت سے جرمنی میں رجسٹرڈ کرایا گیا۔اسے دنیا میں کرپشن جانچنے کے بیرومیٹر کا درجہ حاصل ہے اور دنیا کے مستند نمائندہ اداروں جی۔20‘اقوام متحدہ یونیسکو‘یو این ایس ڈی جی کی اسے معاونت حاصل ہے۔گلوبل سول سوسائٹی آرگنائزیشن کی حیثیت سے یہ ادارہ دنیا کے 180 ممالک میں کرپشن کی بنیاد پر ہونے والی ناانصافیوں کی نشاندہی کرکے ان کے سدباب کیلئے گائیڈ لائن مہیا کرتا ہے چنانچہ اس ادارے کی کسی رپورٹ پر انگلی اُٹھانا یا شک و شبہ کا اظہار کرنا کسی سیاست کے زمرے میں ہی شامل کیا جا سکتا ہے۔
$$$123$$$
کرپشن کا یہ مسئلہ تنہا پاکستان کا نہیں،بہت سے ملکوں کا ہے۔جن 180 ملکوں کی کرپشن انڈیکس جاری کی گئی وہاں کسی نہ کسی درجے میں کرپشن یا لالچ کے مرض کی موجودگی کو کلی طور پر خارج از امکان نہیں کہا جا سکتا۔ڈنمارک،فن لینڈ اور نیوزی لینڈ بھی اسی زمین کا حصہ ہیں جنہیں 180 ممالک کی فہرست میں 88 اسکور کے ساتھ بہترین قرار دیا گیا ہے۔85 اسکور رکھنے والے سنگاپور اور سویڈن،40 اسکور والے بھارت اور 28 اسکور والے پاکستان میں کرپشن کی کمی یا زیادتی کی وجوہ ان ممالک کے نظام قانون اور اس کے نفاذ کے طور طریقوں میں تلاش کی جا سکتی ہیں۔
$$$123$$$
یہ امر واقعہ ہے کہ پی ٹی آئی اور اس کے قائد عمران خان کو 2018ء کے انتخابات میں اقتدار کا مینڈیٹ ہی ان کے کرپشن فری سوسائٹی کے نعرے کی بنیاد پر حاصل ہوا تھا اور پی ٹی آئی حکومت گزشتہ چار سال سے سابق حکمرانوں کے چور ڈاکو ہونے کا ڈھنڈورا پیٹ کر سیاسی ماحول گرمائے ہوئے ہے جس میں سابق کرپٹ حکمرانوں کو این آر او نہ دینے کا تواتر کے ساتھ دعویٰ کیا جا رہا ہے اور منتخب ایوانوں میں بھی انہیں منتخب نمائندے کی بجائے قومی مجرم کہہ کر پکارا جاتا ہے۔
$$$123$$$
اگر ان تمام تر حکومتی دعوؤں اور اعلانات و اقدامات کے برعکس خود پی ٹی آئی حکومت ٹرانسپیرنسی انٹرنیشنل کی رپورٹ کے مطابق کرپشن کے دلدل میں دھنسی نظر آ رہی ہے تو عوام سابق حکمرانوں پر عائد کئے جانے والے حکومتی الزامات پر کیونکر یقین کریں گے جبکہ عوام بذات خود حکومتی پالیسیوں کے نتیجہ میں غربت‘مہنگائی‘بے روزگاری کے ہاتھوں راندہ درگاہ ہو کر ذلت کی زندگی بسر کر رہے ہیں۔
$$$123$$$
بے شک پاکستان کو بھی اس ادارے میں نمائندگی حاصل ہے جس کے ذریعے پاکستان میں کرپشن کے عوامل و محرکات کا جائزہ لیا جاتا ہے تاہم اس ادارے کی رپورٹ کسی مخصوص نکتہ نظر سے ہر گز مرتب نہیں کی جاتی۔حکومت کو اب اپنے معاملات پر بہرحال نظرثانی کرنی چاہیے ۔تاہم بدلتے حالات کے مطابق درست قانون سازی اور اس کے موثر نفاذ میں ہی کرپشن سمیت متعدد مسائل کا حل مضمر ہے۔
$$$123$$$
جبکہ سات عشروں میں ہر شعبے میں سرایت کر جانے والے کرپشن کی ہلاکت خیزی سے بچاؤ کے لئے پورے سسٹم کی اوور ہالنگ کی ضرورت ہے جو راتوں رات ممکن نہیں۔اس کے لئے وسیع مشاورت اور جامع منصوبہ بندی سے ایک طویل مدتی لائحہ عمل کا متفقہ میثاق ضروری ہے جس کے لئے تمام سیاسی و سماجی مکاتب فکر کے صاحبان دانش کو مل کر کام کرنا اور سازگار فضا بنانا ہو گی۔کرپشن کا خاتمہ ملکی سلامتی اور استحکام کے تقاضوں کا بھی حصہ ہے۔اس کے لئے دلجمعی سے سنجیدہ کاوشیں ناگزیر ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
یہ رئیس غازی محمد کی بنائی گئی بھونگ مسجد ہے جو پچاس سال کے عرصے میں تعمیر ہوئی۔
$$$123$$$
اس مسجد کی تعمیر 1932 میں شروع ہوئی جب نواب آف بہاول پور کے دوست رئیس غازی محمد نے اپنی محل نما حویلی کے پاس ایک عالی شان مسجد بنوانے کا سوچا۔
$$$123$$$
رئیس محمد غازی، بھونگ کے رئیس، اعزازی طور پر مجسٹریٹ اور بہاولپور اسمبلی کے رکن بھی رہے۔ رئیس صاحب کے بارے میں کہا جاتا ہے کہ آپ بہت اللہ لوک شخص تھے جن کی اندگی کا مشن عبادت و ریاضت، سماجی کاموں اور مختلف علاقوں میں مساجد کی تعمیر تھا۔
$$$123$$$
ایک دن وہ اپنے محل کے پاس مسجد میں نماز ادا کر رہے تھے کہ اچانک ان کے ذہن میں یہ خیال آیا کہ میرا گھر اتنا شاندار اور خوبصورت ہے تو پھر اللہ تو اس سے کہیں زیادہ کا حق رکھتا ہے۔
$$$123$$$
بس یہی سوچ کر آپ نے یہاں ایک عالی شان مسجد تعمیر کروانے کا ارادہ کر لیا جو اُس محل سے بھی شاندار ہو۔
$$$123$$$
ماسٹر عبد الحمید کی زیر نگرانی مسجد تعمیر ہونا شروع ہوئی جس کے ایک ایک مرحلے پر رئیس صاحب نے ذاتی دلچسپی لی۔ مسجد کے ساتھ ساتھ بچوں کے لیئے ایک مدرسہ اور رہائشی کمرے بھی تعمیر کیئے جانے تھے۔ روایت ہے کہ اس مسجد کا کوئی باقاعدہ نقشہ نہیں بنایا گیا بلکہ ایک خاکہ رئیس غازی محمد کے ذہن میں تھا جس کے مطابق تعمیر کا آغاز کیا گیا (یہی بات ہمیں ان کے ایک جانشین نے بھی بتائی تھی)۔
$$$123$$$
رئیس غازی محمد باہر کے ممالک سے مساجد کا جو بھی ڈیزائن پسند کر کہ لاتے اسی کے مطابق بھونگ مسجد میں تبدیلی کروا دیتے۔
$$$123$$$
سال 1950 میں جب سیم نے اس مسجد کی عمارت کو نقصان پہنچانا شروع کیا تو مرکزی عمارت کو شہید کر کہ تقریباً 20 فٹ بلند ایک چبوترہ بنایا گیا اور اس پہ مسجد کی تعمیر نئے سرے سے کی گئی۔ اس طرح مسجد کے ڈیزائن میں کئی بار تبدیلی کی گئی جس کی وجہ سے پچاس سال یہ تعمیر ہوتی رہی۔
$$$123$$$
 تعمیر کےلئے اٹلی، ہنگری و آسٹریا سے سنگِ سرخ، سنگِ مرمر، سنگِ خارا، سنگِ سرمئی اور سنگِ سیاہ منگوائے گئے۔
$$$123$$$
ان پتھروں کو کاٹنے اور تراشنے ، ٹائلوں پر پھول بنانے ، میناکاری و خطاطی کرنے ، صندل کی لکڑی پر باریک اور نفیس کام کرنے ، گلکاری کرنے اور سونے کے پھول بنانے والے ہزاروں کاریگر کراچی، راجستھان اور برِصغیر کے دیگر حصوں سے بلوائے گئے۔
$$$123$$$
کہتے ہیں کہ بہت سے مزدور تو اتنے عمر رسیدہ تھے کہ وہ تعمیر کے دوران ہی چل بسے لیکن ان کے بیٹوں اور پوتوں نے تعمیر کے کام کو جاری رکھا۔
$$$123$$$
ماہرین نے اس مسجد کے ڈیزائن میں لاہور، ایران و ترکی کے طرزِ تعمیر کو اسپین اور دیگر مغربی ممالک کے طرز تعمیرسے مِلا کر مشرق و مغرب کے بہترین اشتراک کی مثال قائم کی۔
$$$123$$$
روایتی تعمیراتی کرافٹ جیسے سنگِ مرمر، ساگوان ، ہاتھی دانت، سنگ سلیمانی، چمکدار ٹائل، استرکاری، شیشے کے کام اور کوزہ گری کو جدید و مصنوعی تکنیکوں جیسے چپسی فرش (پتھر کی کنکریوں کو سیمنٹ میں ملا کر پچی کاری سے تیار کیا گیا فرش)، سیمنٹ کی رنگین ٹائل، خالص لوہے اور پتھر کی استرکاری سے ملا کر استعمال کیا گیا۔
$$$123$$$
اندرونی حصوں پر کمال کی نقش نگاری اور فریسکو کا کام کیا گیا۔ یہ بھی مشہور ہے کہ اندرونی محراب کے اوپر سونے و چاندی کا پانی چڑھایا گیا تھا۔
$$$123$$$
غازی صاحب کے خاندان کے ایک فرد نے بتایا کہ اُن دنوں بھونگ اور اطراف کے علاقوں میں پکی سڑک ناپید تھی سو بھاری مشینیں اور تعمیر کے دیگر لوازمات صادق آباد کے اسٹیشن سے چھکڑوں اور اونٹوں پہ لاد کر یہاں تک پہنچائے جاتے تھے۔
$$$123$$$
یہاں کے تمام کاریگروں کو ان کی مہارت اور تجربے کی بنیاد پر اُجرت دی جاتی تھی۔
$$$123$$$
1975 میں (مسجد بننے سے سات سال پہلے) رئیس غازی محمد کا انتقال ہو گیا تو ان کے ولی عہد رئیس شبیر محمد نے والد کے کام کو آگے بڑھایا۔
$$$123$$$
1982 میں اس مسجد کی تعمیر مکمل ہوئی اور اسے نمازیوں کے لیئے کھول دیا گیا۔ مسجد میں ایک وسیع دارالمطالعہ، مدرسہ اور وہ حجرہ بھی موجود ہے جہاں رئیس غازی محمد عبادت کیا کرتے تھے۔
$$$123$$$
فی الحال یہاں تقریباً ڈھائی ہزار نمازیوں کی گنجائش ہے۔ خواتین کے لیئے بھی ایک چھوٹی مسجد علیحدہ موجود ہے جو جمعہ مسجد کہلاتی ہے۔
$$$123$$$
مشہد میں مزار امام احمد رضا کے صدر دروازے سے مشابہت رکھتا مرکزی دروازہ، سنگ مرمر کی سیڑھیاں اور فوارے اس مسجد کی خوبصورتی کو چار چاند لگانے میں اہم کردار ادا کرتے ہیں۔ اسی انفرادیت سے متاثر ہو کر بھونگ مسجد کو 1986ء میں تعمیرات کے شعبے میں آغا خان ایوارڈ بھی دیا گیا۔
$$$123$$$
2004 کو حکومت پاکستان نے اس مسجد کی تصویر والا ڈاک ٹکٹ بھی جاری کیا تھا۔ بھونگ مسجد رحیم یار خان سمیت وسیب کی سیاحت کا اہم حصہ ہے جہاں دور دور سے سیاح اسے دیکھنے آتے ہیں۔
$$$123$$$
اقوام عالم میں پاکستانی پاسپورٹ کی وقعت کیسے بڑھے گی یہ ایک غور طلب امر ہے جس کے لئے موجودہ حکومت نے تو بڑے بڑے دعوے بھی کئے ہیں کہ اس کی قدر میں اضافہ کیا جائے گا اب تک کے کئے گئے اقدامات سے دور رس نتائج تو برآمد ہوئے ہیں لیکن ابھی بہت کچھ کرنا باقی ہے۔
$$$123$$$
پاکستان کو کبھی ریاست مدینہ بنانے کی بات کی جاتی ہے تو کبھی اس کے نظام کا تقابل امریکہ،برطانیہ،ترکی،چین اور دیگر ترقی یافتہ ممالک سے کیا جاتا ہے یہ سبھی خواہشات قابل قدر ہیں کم از کم اس سے محنت کو تو فروغ ملتا ہے مگر انہیں عملی جامہ پہنانے کیلئے مثبت کوشش کرنا لازمی ہے جس پر سابقہ حکومتی ادوار میں بھی توجہ نہیں دی گئی۔
$$$123$$$
عالمی رپورٹس کے مطابق اس وقت پاکستانی پاسپورٹ دنیا میں 108 نمبر پر ہے کبھی یہ 88 پر بھی رہا ہے مگر اب بھی یہ تنزلی میں اضافے کی طرف گامزن ہے اگر ہم تقابلی جائزے کی طرف جائیں تو امریکہ اور برطانیہ وغیرہ کو بھول کر فی الحال ان ممالک میں چلے جائیں جہاں سے مقابلہ فی الحال بنتا ہے یعنی بھارت اور بنگلہ دیش وغیرہ تو انڈیکس بتاتی ہے کہ بھارت کا پاسپورٹ 83 نمبر پر اور اسے 60 ممالک میں ویزہ کی ضرورت نہیں ہے،بنگلہ دیش 104 نمبر پر ہے اور اسے 104 ممالک میں ویزہ درکار نہیں ہوتا جبکہ پاکستانی پاسپورٹ پر 38 ممالک میں ویزہ درکار نہیں اس تنزلی کی وجوہات کا جائزہ لیں تو اس بے توقیری میں 90 فیصد ہاتھ تارکین وطن کا اپنا ہے باقی 10 فیصد آپ ملک کے کرپٹ نظام اور حکومتی رٹ پر ڈال سکتے ہیں اس میں کسی ایک سیاسی جماعت کا مسئلہ نہیں بلکہ سب کے سب ایک ہیں،ہمارے سفارتخانے اور قونصل خانے بھی اس کے ذمہ دار ہیں بعض ممالک بالخصوص یورپ سکنڈے نیوین جیسے ممالک امریکہ،کینیڈا،برطانیہ،آسٹریلیا اور کئی اور یورپی ممالک میں مختلف طریقوں سے ملک کو بدنام کرکے سیاسی پناہ حاصل کرتے ہیں،کئی پاکستانی اپنے آپ کو ”قادیانی“ ظاہر کرکے سیاسی پناہ حاصل کرتے ہیں۔
$$$123$$$
سیاسی پناہ دینے والے ممالک ہمارے دوست نما دشمن ہیں جو ایسے افراد کی پشت پناہی کرتے ہیں۔الطاف حسین،بلوچ رہنماؤں کی مثالیں ہمارے سامنے ہیں ہزاروں کی تعداد میں ایسے لوگ ہیں جنہوں نے پاکستان میں اپنے خلاف جھوٹی ایف آئی آر سیاسی بنیادوں پر بنوائی اور اس بنیاد پر سیاسی پناہ حاصل کی۔
$$$123$$$
1978ء میں پاکستان تحریک آزادی صحافت کے دوران بھی کچھ لوگوں سے واقف ہوں جنہوں نے اس صحافتی تحریک کی ایف آئی آر کے حوالے سے جرمنی اور دیگر ممالک میں اپنے آپ کو غیر محفوظ کہہ کر سیاسی پناہ حاصل کی،ہمارے سفارتخانوں اور ملک کے اندر پاسپورٹ ڈیپارٹمنٹ نے افغانیوں،بنگالیوں،سری لنکن،برمیوں کیلئے پاسپورٹ لینا آسان کر دیا اور بھاری رقوم کے تحت پاسپورٹ اور شناختی کارڈ جاری کئے۔
$$$123$$$
افغانیوں نے افغان مہاجر کا روپ دھارا کسی نے قبائلی علاقے میں ظلم کی داستانیں سنائیں کسی نے فوج کو بدنام کرکے یہ الزامات عائد کئے کہ ہمارے رشتہ دار ایجنسیوں نے غائب کئے ہمیں بھی خطرہ ہے اسی بنیاد پر سیاسی پناہ حاصل کی یہاں تک بعض تو اپنے مذہب بھی تبدیل کر لیتے ہیں،بعض نے اجتماعی زیادتی کا رونا رویا اور سیاسی پناہ حاصل کی،جعلی شادیاں کیں،جعلی نکاح ناموں اور پاکستان کے اصل پاسپورٹ پر تصاویر تبدیل کرکے جعلی ویزے لگوا کر پاکستان سے باہر گئے اور گرفتار ہو گئے،منشیات کے ساتھ ہوائی اڈوں پر گرفتاریاں ہوئیں،افغانی ہونے کے باوجود پاکستانی پاسپورٹ رکھا،گرفتاری پر بدنام تو پاکستان ہی کو ہونا ہے۔
$$$123$$$
قومی ایئر لائنز کا سٹاف بھی بیشتر موقع پر غیر ممالک میں غائب ہو جاتا ہے،تعلیم کے نام پر ملک سے جا کر وہیں کے ہو گئے تو یہ اسباب ہیں تب ہی تو پاکستانی پاسپورٹ مشکوک ہو گیا ہے اور اس کی وقعت دن بند کم ہوتی جا رہی ہے ان اقدامات سے بیرون ملک قانونی طور پر رہنے والے اور ملک کیلئے زرمبادلہ کمانے والے بھی بدنام ہوتے ہیں چونکہ مندرجہ بالا جرائم تمام دنیا کو معلوم ہیں کہ ہم کیا کیا وارداتیں کرتے ہیں کئی بھارتی خلیجی ممالک میں گرفتار ہو کر اپنے آپ کو پاکستانی ہونے کا دعویٰ کرتے ہیں وہاں کے قونصل خانوں،سفارتخانوں میں بیٹھے کرپٹ لوگ انہیں پاسپورٹ بھی کسی ذاتی مفاد کے نتیجے میں دے دیتے ہیں اگر ہماری ایجنسیاں،سفارتخانے اور قونصل خانے ان وارداتوں پر نظر رکھیں کوئی بھی غیر ملک میں جا کر ملک کی بدنامی کا سبب نہ بن سکے گا۔
$$$123$$$
دوسرا اہم مسئلہ پاکستان میں کئی میڈیا ہاؤسز اپنی مالی مشکلات کی وجہ سے بند ہو رہے ہیں جبکہ سعودی عرب میں خاص طور جدہ میں شوقیہ صحافیوں کا راج ہے،موبائل خریدنا،تصویر بنانا سیکھنا،جدہ قونصلیٹ کا دورہ کرکے وہاں کسی افسر کے ساتھ تصویر بنانا،قونصلیٹ کی انتظار گاہ میں سعودی عرب اور پاکستان کے جھنڈوں کے ساتھ بیٹھ کر تصویر بنا کر اسے اپنے فیس بک پر لگانا،اس بنیاد پر اپنے آپ کو سینئر صحافی کہنا اور قونصلیٹ نے اسے سینئر صحافی کی فہرست میں شامل کرکے ہر موقع پر دعوت دینا شروع کر دینا،ایک وقت تھا کہ یہاں صرف تجربہ کار صحافی تھے اور قومی اخبار و چینلز سے منسلک تھے اپنے روزگار کے ساتھ اپنے تجربہ سے فائدہ اُٹھا کر پاکستان اور سعودی عرب کے بہترین تعلقات کی تشہیر کرنا ان کا مقصد تھا اور ہے مگر جب سفیر پاکستان،قونصل جنرل یا وزیر اعظم اور کسی وزیر کی آمد پر قونصلیٹ کی فہرست کے مطابق صحافیوں کے نام پر جمعہ بازار لگ جائے تو کوئی تجربہ کار صحافی وہاں وجود بے کار ہی سمجھے گا اس جانب کئی مرتبہ پاکستان میں وزیر اطلاعات، وزارت اطلاعات کے اعلیٰ افسران،سفیر پاکستان،قونصل،جنرل کی توجہ دلائی مگر اب پسند نہ پسند کی بنیاد پر گروپ بن گئے ہیں اور ہر شخص کا دعویٰ ہے کہ وہ صحافی نہیں بلکہ سینئر صحافی ہے،قونصلیٹ میں پریس کے ذمہ دار کہتے ہیں ہم کسی کو منع نہیں کر سکتے بھائی اگر منع نہیں کر سکتے تو اللہ تعالیٰ نے عقل دی ہے،تجربہ دیا ہے تجربہ کار لوگوں اور موبائل بردار شوقیہ لوگوں میں تو کوئی لکیر کھینچ دو۔
$$$123$$$
گزشتہ دنوں سفیر پاکستان لیفٹیننٹ جنرل (ر) بلال اکبر نے صحافیوں کے اس جمعہ بازار سے ملاقات کی اور سخت مایوسی کا اظہار کیا،سفیر پاکستان کو تجربہ جس شعبے سے رہا ہے اُمید ہے کہ وہ اس سلسلے میں کوئی مثبت فیصلہ کریں گے،شنید ہے ان کا تبادلہ وقت سے پہلے ہی ہو رہا ہے کم از کم جاتے جاتے وہ اس طرف توجہ دے دیں تو ان کے نیک کاموں میں ایک کام کا اضافہ ہو جائے گا،ورنہ نئے سفیر کے ساتھ پھر نئی کہانی شروع ہو گی اور آنے والے کو بھی مایوس کر دیا جائے گا یہ کہہ کر کہ ”صحافیوں میں گروپنگ ہے“ کہنے والے یہ نہیں بتاتے کہ کون نیشنل میڈیا سے ہے،کیا تجربہ رکھتا ہے،گروپنگ ضرور بتا کر اپنی زندگی کا سہل بنانے کی ناکام کوشش کرتے ہیں وزارت اطلاعات کو پاکستانی میڈیا پر حکومتی تشہیر سے فرصت نہیں ہے وہ بیرون ملک ان معاملات کو کیا دیکھے گی۔
$$$123$$$
پاکستانی سیاست میں کسانوں کے بنیادی حقوق کو سب سے پہلے اپنے جماعتی منشور کا حصہ بنانے والی جماعت پیپلز پارٹی ہی تھی یا ہم یوں بھی کہہ سکتے ہیں پاکستان کے کسان اپنے دیرینہ مسائل کے حل اور حقوق کے لئے جس واحد سیاسی جماعت پر ہمیشہ سے اپنے بھرپور اعتماد کا اظہار کرتے آئے ہیں اس جماعت کے نامِ نامی کے طور پر پیپلز پارٹی کے سوا کوئی دوسرا نام لیا ہی نہیں جا سکتا ہماری دانست میں شہید ذوالفقار علی بھٹو کا سب سے بڑا سیاسی کارنامہ ہی یہ تھا کہ انہوں نے روٹی،کپڑا اور مکان کا نعرہ لگا کر ملک کی بیشتر دیہی آبادی کو کمال سیاسی مہارت سے اپنی جانب متوجہ کیا اور بعد ازاں ان کی اسی غریب پرور طرز سیاست نے ”مسٹر بھٹو“ کو طبقہ اشرافیہ کا ایک اہم اور کلیدی کردار ہوتے ہوئے بھی ”قائد عوام“ کے جلیل القدر عوامی منصب پر لا بٹھایا اس لئے ہم کہنے میں حق بجانب ہیں کہ اگر پیپلز پارٹی کو پاکستانی کسان کی جانب سے بے پناہ سیاسی حمایت اور غیر معمولی مقبولیت حاصل نہ ہو پاتی تو اس جماعت کے لئے اقتدار کی راہ داریوں تک پہنچ پانا، ناممکن نہیں بہت مشکل ضرور ہوتا چونکہ پیپلز پارٹی کو اقتدار تک پہنچانے میں سب سے بڑا محرک کسان ثابت ہوئے تھے اس لئے شہید ذوالفقار علی بھٹو کی مانند ان کی صاحبزادی شہید بے نظیر بھٹو نے بھی اپنے ہر دور اقتدار میں کسانوں کی فلاح و بہبود اور انہیں زیادہ سے زیادہ معاشی آزادی بہم پہچانے کے بے شمار نت نئی حکومتی پالیسیاں متعارف کروائیں جن کے فوائد براہ راست یا بلاواسطہ کسی نہ کسی حد تک ہر کسان کی دہلیز تک وقتاً فوقتاً پہنچتے بھی رہے۔
$$$123$$$
شاید یہی وجہ ہے کہ پاکستان کے دیہی علاقوں میں آج بھی ذوالفقار علی بھٹو اور ان کی صاحبزادی کے دور اقتدار کو حسرت ویاس کے ساتھ یاد کیا جاتا ہے بدقسمتی کی بات یہ ہے کہ پیپلز پارٹی اور کسان کے مابین یہ ”سیاسی رومان“ شہید بے نظیر بھٹو کے اس جہان فانی سے رخصت ہونے کے بعد اپنے اختتام کو پہنچا اور اب تو پیپلز پارٹی میں کسی کو یاد بھی نہیں ہو گا کہ ”کبھی کسان بھی پیپلز پارٹی کے سینے میں دل کی مانند دھڑکتے تھے“ شاید یہی وجہ ہے کہ رواں ہفتے جب پیپلز پارٹی نے کسان،ٹریکٹر،ٹرالی ریلی نکالی تو اسے دیکھ کر ایک بار پھر سے بھولی بسری سی پرانی یادیں تازہ ہو گئیں کہ ”اخاہ!یہ تو وہی سیاسی جماعت ہے جس کی داغ بیل کبھی کسانوں نے اپنے حقوق کے لئے ڈالی تھی“ حالانکہ ”کسان،ٹریکٹر،ٹرالی ریلی“ میں کسانوں کا وہ ہجوم دکھائی نہیں دیا جو کبھی ماضی میں پیپلز پارٹی کے جلسے،جلوس اور ریلیوں میں نظر آیا کرتا تھا بہرحال پھر بھی یہ ایک بڑی بات ہے ایک طویل مدت بعد ہی سہی پیپلز پارٹی کی قیادت کو کسانوں کی یاد تو آئی اور جواب میں کسانوں نے بھی غیر معمولی نہ سہی لیکن کافی بھرپور انداز میں ”کسان،ٹریکٹر،ٹرالی ریلی“ میں شرکت کرکے پیپلز پارٹی کے ساتھ اپنی دیرینہ وابستگی کا ثبوت دیا۔
$$$123$$$
پیپلز پارٹی کی جانب سے ”کسان،ٹریکٹر،ٹرالی ریلی“ وفاقی حکومت کی کسان دشمن پالیسیوں کے خلاف بطور احتجاج نکالی گئی تھی لیکن اگر پیپلز پارٹی کی قیادت کے نزدیک ملک گیر کسان ریلیاں نکالنے کا یہی ایک مقصد تھا تو پھر معذرت کے ساتھ ”کسان،ٹریکٹر،ٹرالی ریلی“ کے نکالنے کا جواز صوبہ سندھ میں تو بالکل بھی نہیں بنتا تھا کیونکہ سندھ وہ واحد صوبہ ہے جہاں تحریک انصاف کی وفاقی حکومت کا نام و نشان بھی نہیں پایا جاتا اور یہاں گزشتہ 12 برس سے پیپلز پارٹی بلا شرکت غیرے اقتدار پر متمکن چلی آ رہی ہے بلکہ حالیہ سندھ اسمبلی میں پیپلز پارٹی کی صوبائی حکومت کو دو تہائی کے قریب اکثریت حاصل ہے۔
$$$123$$$
سندھ میں اتنا مستحکم،مضبوط اور طویل اقتدار کی موجودگی میں کسانوں کے حقوق کے لئے احتجاجی ریلی نکالنا،اگرچہ معنی داردہاں اگر پیپلز پارٹی‘کسان ٹریکٹر،ٹرالی ریلی“ کا احتجاج کرکے مقتدر حلقوں کے سامنے اپنی سیاسی طاقت اور عوامی مقبولیت کا اظہار کرنا چاہتی تھی تو بلاشبہ اس نے یہ ہدف کم از کم سندھ کی حد تک تو کامیابی کے ساتھ حاصل کر ہی لیا ہے جبکہ دیگر صوبوں میں پیپلز پارٹی کی طرف سے جتنی بھی ”کسان ٹریکٹر،ٹرالی ریلیاں“ نکالی گئی ہیں ان میں عوام کی دلچسپی اور شرکت نہ ہونے کے برابر ہی کہی جا سکتی ہے خاص طور پر صوبہ پنجاب میں جہاں کے دیہی علاقوں میں پیپلز پارٹی کو کبھی مقبول ترین سیاسی جماعت ہونے کا اعزاز حاصل تھا آج اگر وہاں کا کسان پیپلز پارٹی کے احتجاج میں شرکت سے گریزاں ہے تو یقینا اس متعلق پیپلز پارٹی کی اعلیٰ قیادت کو سنجیدگی سے غور و فکر کرنا چاہئے۔
$$$123$$$
دوسری جانب 27 فروری سے پیپلز پارٹی کے شریک چیئرمین بلاول بھٹو زرداری نے وزیر اعظم عمران خان کے خلاف ملک گیر لانگ مارچ نکالنے کا اعلان بھی کیا ہوا ہے لہٰذا اس تناظر میں بھی ”کسان،ٹریکٹر،ٹرالی ریلی“ کو سیاسی حلقوں میں ایک بڑی سیاسی ایکٹیویٹی کے طور پر دیکھا جا رہا ہے یعنی مذکورہ ریلی کو وفاقی حکومت کی عوام دشمن پالیسیوں کے خلاف متوقع ملک گیر لانگ مارچ سے پہلے اپنے کارکنان میں سیاسی تحریک پیدا کرنے کی ایک بھرپور اور اچھی کاوش قرار دیا جا سکتا ہے گوکہ ایک دن کی ”کسان ٹریکٹر،ٹرالی ریلی“ سڑک پر نکل آنے سے غریب کسان کے احوال میں ذرہ برابر تبدیلی کی اُمید رکھنا بھی سراسر بے وقوفی ہو گی مگر پھر بھی کسانوں کے حقوق کے نام پر ریلی نکلنے سے یہ احساس تو پاکستان کے سیاسی افق پر ضرور ثبت ہوا ہی ہو گا کہ سیاسی جماعتوں نے ابھی تک کسانوں کو مکمل طور پر فراموش نہیں کیا ہے اور آئندہ جب بھی انہیں عوامی مدد و حمایت کی ضرورت ہو گی تو اس کے حصول کے لئے کسانوں کو بھی احتجاج کے لئے پکارا جا سکتا ہے۔
$$$123$$$
2021ء دی ایئر آف کلائمیٹ بریک ڈاؤن نامی رپورٹ میں گزشتہ سال کی 15 سب سے زیادہ تباہ کن کلائمیٹ آفات کا تعین کیا گیا ہے جن میں سے دس واقعات پر 1.5 بلین ڈالر یا اس سے زیادہ کی لاگت آئی ہے۔ان میں سے زیادہ تر تخمینے صرف بیمہ شدہ نقصانات پر مبنی ہیں لہٰذا یہ ظاہر ہے کہ اصل مالی لاگت اس سے بھی زیادہ ہونے کا امکان ہے۔
$$$123$$$
ان میں سمندری طوفان ایڈا بھی شامل ہے،جو اگست میں امریکہ سے ٹکرایا،جس کی لاگت 65 بلین ڈالر تھی اور 95 افراد کی موت کا سبب بنا۔جولائی میں یورپ میں آنے والے سیلاب سے 43 بلین ڈالر کا نقصان ہوا اور 240 افراد ہلاک ہوئے،اور چین کے ہینان صوبے میں سیلاب نے 17.5 بلین ڈالر کی تباہی مچائی،320 افراد ہلاک اور 10 لاکھ سے زیادہ بے گھر ہوئے۔
$$$123$$$
رپورٹ میں مالی اخراجات پر توجہ مرکوز کی گئی ہے،جو عام طور پر امیر ممالک میں زیادہ ہوتے ہیں کیونکہ ان کی جائیداد کی قیمتیں زیادہ ہوتی ہیں اور وہ انشورنس برداشت کر سکتے ہیں،2021ء میں انتہائی تباہ کن موسمی واقعات نے ان غریب ممالک کو بہت نقصان پہنچایا جنہوں نے کلائمیٹ چینج لانے کا بہت کم کردار ادا کیا پھر بھی مالی لاگت کے علاوہ،موسم کے ان شدید واقعات نے انسانوں کو خوراک کے عدم تحفظ،خشک سالی اور شدید کلائمیٹ چینج میں مبتلا کر دیا ہے،جس کے نتیجے میں بڑے پیمانے پر نقل مکانی اور جانی نقصان ہوا ہے۔
$$$123$$$
جنوبی سوڈان کو خوفناک سیلاب کا سامنا کرنا پڑا جس نے 850,000 سے زیادہ لوگوں کو اپنے ترک وطن مجبور کیا ہے،جن میں سے بہت سے پہلے ہی اندرونی طور پر بے گھر ہو چکے ہیں،اسی طرح مشرقی افریقہ خشک سالی کی زد میں ہے،جو موسمیاتی بحران کی ناانصافیوں کو بے نقاب کر رہا ہے۔
$$$123$$$
2021ء میں یکے بعد دیگرے کچھ آفات آئیں،جیسے کہ سمندری طوفان یاس،جو مئی میں بھارت اور بنگلہ دیش سے ٹکرایا،اور چند دنوں میں 3 بلین ڈالر کے نقصان کا باعث بنا،دیگر واقعات کو سامنے آنے میں مہینوں لگ گئے،جیسے لاطینی امریکہ میں پرانی ندی کا خشک ہونا، جس نے ندی کو جو اس خطے کی معیشت کا ایک اہم حصہ ہے،77 سالوں میں اپنی کم ترین سطح پر دیکھا ہے اور برازیل،ارجنٹائن اور پیراگوئے میں زندگی اور معیشت کو متاثر کیا ہے۔
$$$123$$$
دس سب سے مہنگے واقعات میں سے چار ایشیا میں پیش آئے،جن میں سیلاب اور طوفانوں کی مجموعی مالیت 24 بلین ڈالر تھی۔لیکن شدید موسم کے اثرات پوری دنیا میں محسوس کیے گئے،آسٹریلیا میں مارچ میں آنے والے سیلاب سے 18,000 افراد بے گھر ہوئے اور 2.1 بلین ڈالر کا نقصان ہوا،اور برٹش کولمبیا،کینیڈا میں سیلاب نے 7.5 بلین ڈالر کا نقصان پہنچایا اور 15000 لوگوں کو اپنا گھر بار چھوڑنا پڑا۔
$$$123$$$
امریکہ میں حالیہ سمندری طوفانوں سے متعلق انشورنس اور مالی نقصان کے اعداد و شمار نامکمل ہے،اس لئے اس رپورٹ میں شامل نہیں کیا جا سکتا،لیکن اگلے سال کی تحقیق میں شامل کیا جا سکتا ہے۔
$$$123$$$
تشویشناک بات یہ ہے کہ اس طرح کی کلائمیٹ تباہی اخراج میں تخفیف کے بغیر جاری رہے گی۔انشورنس کمپنی Aon نے خبردار کیا ہے کہ عالمی قدرتی آفات کے 2021ء میں چھٹی بار 100 بلین ڈالر کے بیمہ شدہ نقصان کی حد سے تجاوز کرنے کی توقع ہے۔
$$$123$$$
تمام چھ 2011ء سے ہوئے ہیں اور 2021ء پانچ سالوں میں چوتھا تھا۔رپورٹ میں چاڈ بیسن میں آہستہ آہستہ ترقی پذیر بحرانوں پر بھی روشنی ڈالی گئی ہے،جیسا کہ خشک سالی،جس نے 1970ء کی دہائی کے بعد سے چاڈ جھیل کو 90 فیصد تک سکڑتے دیکھا ہے،اس سے اس خطے میں رہنے والے دنیا کے لاکھوں غریب ترین لوگوں کی زندگیوں اور معاش کو خطرہ ہے۔یہ شدید واقعات سخت کلائمیٹ کارروائی کی ضرورت کو اجاگر کرتے ہیں،پیرس معاہدہ صنعتی دور سے پہلے کی سطح کے مقابلے درجہ حرارت میں اضافے کو 1.5 ڈگری سیلسیس کے اندر رکھنے کا ہدف مقرر کرتا ہے،اس کے باوجود گلاسگو میں COP26 کے نتائج فی الحال اس مقصد کو پورا کرنے کے لئے دنیا کو ٹریک پر نہیں لا رہے ہیں،یہی وجہ ہے کہ بہت سخت فوری کارروائی کی ضرورت ہے۔
$$$123$$$
یہ بھی اہم ہے کہ 2022ء میں سب سے زیادہ کمزور ممالک کو مالی امداد فراہم کرنے کے لئے مزید کوششیں کی جائیں،خاص طور پر غریب ممالک میں موسمیاتی تبدیلیوں سے ہونے والے مستقل نقصانات سے نمٹنے کے لئے ایک فنڈ کا قیام کیا جائے۔ڈاکٹر کیٹ کریمر کرسچن ایڈ کے موسمیاتی پالیسی کے سربراہ کہتے ہیں کہ اس سال کلائمیٹ چینج کی قیمت نہ صرف مالی نقصانات کے لحاظ سے،بلکہ دنیا بھر میں ہونے والی اموات اور نقل مکانی کے لحاظ سے بھی شدید رہی ہے،دنیا کے چند امیر ترین ممالک میں طوفان اور سیلاب ہوں یا چند غریب ترین ممالک میں خشک سالی اور گرمی کی لہریں،کلائمیٹ کے بحران رواں سال پر سخت حملہ کیا ہے اگرچہ COP26 سربراہی اجلاس میں کچھ پیش رفت اچھی معلوم ہوئی تھی لیکن یہ واضح ہے کہ دنیا ایک محفوظ اور خوشحال دنیا کو یقینی بنانے کے راستے پر نہیں ہے۔
$$$123$$$
70ء کی دہائی کے بعد سے سیاست پر جاگیرداروں اور صنعت کاروں کا مکمل قبضہ ہے اور دولت کا عنصر اس قدر حاوی ہو چکا ہے کہ عام آدمی کے لئے کونسلر کی نشست جیتنا بھی ممکن نہیں رہا اور ملک کا اقتدار مکمل طور پر دولت مندوں کے قبضے میں آ چکا ہے۔سابقہ ہوں یا موجودہ تمام حکمران سیاسی جماعتیں دولت کے بل بوتے پر سیاست کر رہی ہیں یہ بات طے شدہ ہے کہ موجودہ نظام کی موجودگی میں ہارس ٹریڈنگ سمیت اکثریت مسائل کا حل ممکن ہی نہیں۔
$$$123$$$
انتخابی نظام میں اصلاحات کرکے سب سے پہلے تو ہر سیاسی جماعت کو پارٹی الیکشن کا پابند کیا جائے اور انتخابات متناسب نمائندگی کی بنیاد پر کرائے جائیں جس سے کوئی ووٹ ضائع نہیں ہو گا اور ملک بھر میں ہر پارٹی کو اس کی مقبولیت کے مطابق نمائندگی ملے گی،متناسب نمائندگی میں دولت کا عنصر سیاست پر اثر انداز نہیں ہو سکے گا اور ہر پارٹی کے منشور کو ووٹ ملے گا اور ہر پارٹی انتخابات سے قبل اپنے امیدواروں کی لسٹ شائع کرے گی اور انتخابات سے دولت کا عمل دخل مکمل طور پر ختم ہو سکے گا موجودہ ہر صوبائی اسمبلی کی نشست کے ایریا کو قومی اسمبلی کی نشست قرار دیا جائے اور ہر قومی اسمبلی کی نشست میں 2 صوبائی اسمبلی کی نشستیں بنائی جائیں تاکہ عوام اپنے منتخب نمائندوں تک رسائی پا سکیں۔
$$$123$$$
سیاست پر دولت مندوں کا مکمل قبضہ ہے،مخصوص خاندان ملک بھر کے ایوان اقتدار پر قابض ہیں اور یہی مخصوص خاندان ہر حکومت میں لبادہ تبدیل کرکے شامل رہتے ہیں اور ان کا مقصد صرف اپنی دولت کا تحفظ ہوتا ہے۔تھانے اور پٹوار خانے پر ان خاندانوں کا مکمل قبضہ ہونے کی وجہ سے یہی مخصوص طبقہ قومی اثاثے اپنے من پسند افراد کو اونے پونے داموں فروخت کرکے لوٹ مار میں مصروف رہتے ہیں ان مخصوص خاندانوں کا مقابلہ کرنا تقریباً ناممکن ہو چکا ہے اور نظام کی تبدیلی سے ہی سیاست سے دولت کا عنصر ختم کیا جا سکتا ہے۔
$$$123$$$
ملک بھر میں برطانیہ کی طرز کا بلدیاتی نظام رائج کرکے ترقیاتی منصوبوں کی تشکیل اور تکمیل بلدیاتی نمائندوں کی ذمہ داری ہو البتہ مقامی ترقیاتی بورڈ میں اس علاقے کے اراکین اسمبلی اور ڈپٹی کمشنرز بھی ممبر ہوں اور ترقیاتی فنڈز ڈپٹی کمشنر کے ذریعے بلدیاتی نمائندوں کی ہدایت کے مطابق خرچ ہوں اس وقت بلدیاتی نظام میں منتخب نمائندوں کو اختیارات حاصل نہیں ہیں۔
$$$123$$$
بلدیاتی انتخابات ہر حالت میں مقررہ وقت پر ہونے چاہئیں اور بلدیاتی اداروں کی مدت 4 سال ہونی چاہئے۔برطانیہ طرز کا نظام ہی بنیادی عوامی مسائل کے حل کے لئے ضروری ہے یہی نظام ملک بھر میں یکساں نافذ کرکے تمام ناظمین کا براہ راست انتخاب ہونا چاہئے۔ بلدیاتی نظام کو ایسا آئینی تحفظ دیا جائے کہ حکومت کی تبدیلی کے باوجود بلدیاتی نمائندے بااختیار رہ کر اپنی آئینی مدت ہر صورت پوری کریں اور اس نظام کو وفاقی و صوبائی حکومت نہ چھیڑ سکے۔
$$$123$$$
اپوزیشن اور حکومت مل کر متفقہ آئینی ترمیم کے ذریعے بلدیاتی نظام کو مکمل تحفظ بھی دیں اور بروقت انتخابات ہونے چاہئیں۔وطن عزیز میں انتخابی،عدالتی اور انتظامی نظام مکمل طور پر ناکام ہو چکا ہے لہٰذا موجودہ نظام میں رہتے ہوئے عوام کو ریلیف نہیں مل سکتا اس کے لئے ضروری ہے کہ سب سے پہلے تو ملک کے ہر ڈویژن کو انتظامی صوبہ بنایا جائے۔سندھ، پنجاب اور کے پی اور بلوچستان کو رقبے کے لحاظ سے فی ایک کروڑ آبادی کو ایک انتظامی صوبہ بنایا جائے اور انتظامی صوبوں کا نام لسانی بنیاد پر نہ ہو کیونکہ صوبوں کے نام لسانی بنیادوں پر ہونے کی وجہ سے ہم بدقسمتی سے اب تک ایک قوم نہیں بن پائے ہر ایک کروڑ کی آبادی کو انتظامی صوبہ بنا کر وہاں ہائی کورٹ اور سپریم کورٹ بنچ کا قیام عمل میں لایا جائے اور ججوں کی تعداد دوگنی کر دی جائے تاکہ عوام کو ان کی دہلیز پر انصاف مل سکے اور قانون سازی کرکے دیوانی مقدمات ایک سال اور فوجداری مقدمات 6 ماہ اور نیب کے مقدمات کا فیصلہ بھی ایک سال میں ہو جانا چاہئے اور جب تک ملزم عدالت میں باقاعدہ ”مجرم“ ثابت نہ ہو جائے اس وقت تک اس کی گرفتاری کسی صورت نہیں ہونی چاہئے۔
$$$123$$$
ہائی کورٹ اور سپریم کورٹ بھی اپیل پر 3 ماہ میں فیصلہ کر دیں۔انصاف میں تاخیر بھی ایک جرم ہے،ہر یونین کونسل کی سطح پر مجسٹریٹ عدالتیں قائم کی جائیں ہر انتظامی صوبہ کو آبادی کے تناسب سے وفاق کی جانب سے براہ براست ترقیاتی فنڈز ملنے چاہئیں اس وقت عدالتی نظام ایسا ہے کہ لوگ دور دراز دیہات سے ہائی کورٹ میں پیشی کے لئے سینکڑوں کلو میٹر کا فاصلہ طے کرکے کئی گھنٹوں بعد جب عدالت پہنچتے ہیں تو ان کے کیس کاز لسٹ میں آخری نمبروں پر ہونے کی وجہ سے کیس کی شنوائی ہوئے بغیر اگلی تاریخ دے دی جاتی ہے۔
$$$123$$$
قومی معاملات اور عوام کی فلاح و بہبود کے لئے تمام جماعتوں کو یکجہتی کا مظاہرہ کرتے ہوئے ایسے مسودے پر دستخط کرنا ہوں گے جس سے فوری طور پر ملک میں انتظامی‘عدالتی اور بلدیاتی نظام تبدیل ہو سکے اس وقت جو بلدیاتی نظام رائج ہے وہ آدھا تیتر‘آدھا بٹیر ہے۔ اختیارات و وسائل بلدیاتی نمائندوں کے پاس ہوں اور ان کے ایم این اے‘ایم پی اے و سینٹرز میونسپل کارپوریشن‘ڈسٹرکٹ کونسل و تحصیل کونسل کے ممبر ہوں اور مقامی طور پر تمام ترقیاتی کاموں کی منظوری مقامی حکومتوں کے ذمہ ہو جس کے فنڈز کا استعمال مقامی ڈپٹی کمشنرز کے ذریعے ہونا چاہئے۔
$$$123$$$
کراچی،لاہور،ملتان،بہاولپور،فیصل آباد،ڈیرہ غازی خان،ڈیرہ اسماعیل خان،سرگودھا،بنوں،پشاور،مردان،ایبٹ آباد سمیت بڑے شہروں کو میونسپل کارپوریشن کا درجہ دیا جائے اور اسی تناسب سے انہیں فنڈز کی فراہمی ممکن بنائی جائے تاکہ بڑے شہروں کے مسائل حل ہو سکیں صرف کراچی ہی نہیں بلکہ اس وقت ملک کے تمام بڑے شہر مسائل کی آماج گاہ بن چکے ہیں جہاں پینے کا صاف پانی بھی عوام کو میسر نہیں اور سیوریج‘صفائی ستھرائی کے گھمبیر مسائل ہیں۔
$$$123$$$
حکومت اور اپوزیشن کی تمام جماعتیں وسیع ترین قومی مفاد میں بلدیاتی‘ انتخابی‘انتظامی اور عدالتی نظام میں تبدیلی کے لئے ایک میز پر بیٹھیں اور ایسا مسودہ متفقہ طور پر منظور کریں جس سے نظام تبدیل ہو اور عوام کے مسائل ان کی دہلیز پر حل ہوں‘عوام کو سستا اور فوری انصاف مل سکے اور وزیر اعظم عمران خان نے شفاف ووٹنگ کے لئے جن تبدیلیوں کا عزم کیا ہے اس کے لئے تمام جماعتیں حکومت کے ساتھ بیٹھ کر ایسا نظام متعارف کرائیں کہ ملک میں شفاف ترین انتخابات ہوں اور ہارنے والے بھی نتائج کو تسلیم کریں۔
$$$123$$$
سندھ اسمبلی میں بلدیاتی نظام کا قانون منظور کیا گیا جس پر اپوزیشن کی تمام جماعتوں نے اعتراض کرتے ہوئے احتجاج کیا۔جماعت اسلامی کراچی میں انتہائی اہم حیثیت کی حامل جماعت ہے جس کے ماضی میں دو بار سٹی میئر/ ناظم بن چکے ہیں۔پہلے ضیاء الحق کے دور حکومت میں عبدالستار افغانی مرحوم میئر کراچی بنے اور پھر جنرل مشرف کے دور حکومت میں نعمت اللہ مرحوم کراچی کے ناظم بنے۔
$$$123$$$
جماعت اسلامی نے بلدیاتی نظام میں تبدیلی کی خاطر کئی روز سے سندھ اسمبلی کے سامنے دھرنا دے رکھا ہے اور اب سندھ حکومت کے وزراء نے جماعت اسلامی کراچی کے امیر حافظ نعیم الرحمان سے ملاقات کرکے مشترکہ کمیٹی تشکیل دی ہے اور پیپلز پارٹی کے وزراء نے جماعت اسلامی سے دھرنا موٴخر کرنے کی درخواست کی جس پر جماعت اسلامی نے دھرنا جاری رکھ کر مذاکراتی کمیٹی کی تشکیل کی ہے۔
$$$123$$$
پیپلز پارٹی کو چاہئے کہ جماعت اسلامی کے تمام جائز مطالبات فوری طور پر منظور کرکے بلدیاتی قانون میں ترمیم لائے تاکہ کراچی میں بھی ناظمین براہ راست عوام کے ووٹوں سے منتخب ہوں اور بلدیاتی نمائندوں کو جنرل مشرف کے دور کی طرح کے اختیارات ملنے چاہئیں ایسا کرنے میں پیپلز پارٹی کو بھی فائدہ ہے اور بلاوجہ اس معاملے کو متنازع نہ بنایا جائے کیونکہ کراچی کے بلدیاتی نظام کے متعلق تمام اپوزیشن جماعتوں کو اعتراضات ہیں اور اگر اس معاملے کو پرامن طریقے سے حل نہ کیا گیا تو خدشہ ہے کہ اس معاملے پر بدامنی پیدا ہو جائے جس سے صوبے اور ملک کو نقصان ہو گا۔
$$$123$$$
خیبر پختونخواہ میں اگر ناظمین کا انتخاب براہ راست عوام کے ووٹوں سے ہوا ہے اور عوام نے اپنے نمائندے خود منتخب کئے ہیں تو ایسا سندھ میں کیوں نہیں ہو سکتا؟میرے خیال میں کچھ لوگ جان بوجھ کر پیپلز پارٹی کی اعلیٰ قیادت کو اس معاملے میں غلط آگاہی دے کر پارٹی کو بدنام کر رہے ہیں اگر سندھ میں بھی ناظمین کا براہ راست عوام کے ووٹوں سے انتخاب ہو اور ناظمین بااختیار ہوں تو اس سے پیپلز پارٹی کو ہی فائدہ ہو گا۔
$$$123$$$
سندھ بھر میں ان کے بااختیار ناظمین ہی لوگوں کی خدمت کرکے پارٹی کے لئے اہم کردار ادا کر سکتے ہیں۔سندھ بھر میں بااختیار ناظمین بیوروکریسی کی محتاجی کے بغیر آزادی سے کام کر سکیں گے اور اس سے پیپلز پارٹی کو دور رس فوائد حاصل ہوں گے یہاں سیاست و جمہوریت کو دولت کے ہاتھوں محصور کر دیا گیا ہے اور سیاست پر چند خاندانوں نے اپنا گہرا قبضہ جمایا ہوا ہے اور اس مخصوص حصار سے کسی بھی طور پر اختیارات‘اقتدار اور وسائل کو نکلنے نہیں دیا جا رہا۔
$$$123$$$
دنیا بھر میں کامیاب ترین طرز حکومت مقامی حکومتوں کا نظام ہے جس کے تحت ضلع‘تحصیل اور یونین کونسل کی سطح پر نمائندے منتخب کرکے عوام کے اکثریت مسائل کو ان کی دہلیز پر حل کرنے کی بھرپور کوشش کی جاتی ہے اور اختیارات کو انتہائی نچلی سطح تک منصفانہ تقسیم سے وفاقی و صوبائی حکومتیں بہت سے مسائل سے آزاد رہتی ہیں۔بلدیاتی نظام فعال کرنے سے ترقیاتی فنڈز اور کئی اختیارات نچلی سطح پر تفویض کرنا پڑتے اور ان پارٹیوں کے ایم پی اے‘ایم این اے اور سینیٹرز کو مخصوص ”ترقیاتی فنڈ“ نہیں مل پاتا یہاں اس بات کا ذکر بہت ضروری ہے کہ ایم این اے‘ایم پی اے اور سینیٹرز کے ترقیاتی فنڈ میں قانونی طور پر بھی فنڈ کا 10 فیصد متعلقہ رکن اسمبلی کو کمیشن ملتا ہے مگر میرے خیال میں کوئی بہت ہی سادہ اور قناعت پسند سیاستدان ہی ہو گا جو اس 10 فیصد کمیشن پر اکتفا کرے کیونکہ یہاں تو اپنے ترقیاتی فنڈز کا 50-60 فیصد کا طریقہ کار رائج ہے اور اس کے علاوہ سرکاری افسران‘ایکس ای این و متعلقہ سرکاری عملہ بھی کم و بیش 15-20 فیصد حصہ لیتا ہے یعنی اس طریقہ کار کے تحت ترقیاتی فنڈ کا 30 فیصد تک بمشکل منصوبوں پر خرچ ہوتا ہے اور اس قدر بھاری کمیشن کے بعد ٹھیکیدار کس معیار کا کام کرے گا؟
$$$123$$$
اس بات کا بخوبی اندازہ لگایا جا سکتا ہے جب سیاستدانوں کے منہ کو یہ ترقیاتی فنڈز کا کمیشن لگا ہو تو اس صورتحال میں کونسا شریف انسان آمدنی کا یہ سنہرا ذریعہ کسی اور کو تفویض کرنے کی حمایت کر سکتا ہے۔
$$$123$$$
جمہوریت کی علمبردار بڑی سیاسی جماعتیں کہنے کو تو جمہوریت رائج کرنا چاہتی ہیں مگر عملی طور پر جمہوری ڈکٹیٹرشپ رائج ہے۔بڑی سیاسی جماعتیں اپنا پارٹی الیکشن ہی نہیں کراتی بلکہ پارٹیوں کو اپنی ذاتی جاگیر کے طور پر چلایا جا رہا ہے تو یہ لوگ ملک میں حقیقی جمہوریت کس طرح رائج کر سکتے ہیں؟جنرل پرویز مشرف بے شک فوجی حکمران تھے مگر انہوں نے اپنے دور اقتدار میں باقاعدگی سے بلدیاتی انتخابات منعقد کرائے اور ملک بھر میں اختیارات کو ضلع‘تحصیل اور یونین کونسل کو تفویض کیا ان کے دور حکومت میں ریکارڈ ترقیاتی کام ہوئے اور کسی ایم این اے‘ایم پی اے یا سینیٹرز کو ترقیاتی فنڈ نہیں دیا گیا بلکہ ترقیاتی فنڈز کا استعمال مقامی حکومتوں کے ذریعے کیا گیا جس سے ملک میں تعمیر و ترقی کے نئے دور کا آغاز ہوا اور عوام کافی حد تک مطمئن تھے۔
$$$123$$$
جنرل مشرف کے دور میں ہی اس قدر فعال بلدیاتی نظام تھا کہ کراچی کے ناظم کو ایشیاء کے بہترین ناظم کا ایوارڈ ملا۔
$$$123$$$
صوبائی حکومتوں کو چاہئے کہ اپنے زیادہ تر اختیارات و وسائل کی نچلی سطح پر منصفانہ تقسیم کرکے خود دیگر اہم امور کی جانب توجہ مرکوز کرے اور قومی سطح پر پالیسیوں کی تشکیل و عملدرآمد کی جانب زیادہ لگن سے کام ہونا چاہئے۔میڈیا کو چاہئے کہ بلدیاتی انتخابات کے جلد از جلد انعقاد کے لئے بھرپور میڈیا مہم چلائے اور وفاق و صوبوں میں براجمان سیاسی جماعتوں سے جواب طلبی کرنے کے ساتھ ساتھ انتخابی مہم میں کئے گئے وعدوں پر عملدرآمد کے بارے میں دریافت کیا جائے۔
$$$123$$$
بلدیاتی انتخابات کا جلد از جلد انعقاد ہی عوام کے مسائل میں نمایاں کمی کا ضامن بن سکتا ہے اس کے علاوہ ایم این اے‘ایم پی اے اور سینیٹرز کے ترقیاتی فنڈز پر مکمل طور پر پابندی ہونی چاہئے اور سارا ترقیاتی فنڈ بلدیاتی حکومتوں کے ذریعے استعمال کیا جائے البتہ ہر ضلع و تحصیل کے ترقیاتی بورڈ میں مقامی ایم این اے‘ایم پی اے اور سینیٹرز کو شامل کیا جائے اور یہ بورڈ صرف مقامی ترقیاتی منصوبوں کی منظوری دے کر ان کی نگرانی کرنے کا مجاز ہو۔
$$$123$$$
ترقیاتی منصوبوں میں استعمال ہونے والے تمام فنڈز کے اجراء و استعمال کا اختیار مقامی ڈی سی او‘ڈپٹی کمشنرز کو ہونا چاہئے۔
$$$123$$$
اس نظام سے ملک بھر میں ترقیاتی منصوبوں کی معیاری تکمیل کو یقینی بنایا جا سکتا ہے۔کراچی جیسے میگا سٹی کی حالت زار یہ ہے کہ جس علاقے کی جانب سفر کے لئے نکلیں تو سڑکیں ٹوٹ پھوٹ کا شکار ہیں۔نئے منصوبوں کا آغاز تو درکنار گزشتہ مقامی حکومتوں کے نظام کے تحت بننے والے منصوبوں کی دیکھ بھال نہ ہونے کی وجہ سے بھی سڑکیں اور پل خستہ حالی کا شکار ہیں۔
$$$123$$$
کہیں پر بھی اسٹریٹ لائٹس کا وجود نہیں ہے۔ کراچی کے بڑے بڑے کاروباری علاقوں میں گندگی و غلاظت کے ڈھیر لگے ہوئے ہیں۔مقامی حکومتوں کا نظام نہ ہونے کے باعث سرکاری افسران فنڈز نہ ہونے یا دیگر حیلوں بہانوں سے شہر کی حالت مزید ابتر بنا رہے ہیں اور میرے خیال میں یہی حالت تمام چھوٹے بڑے شہروں کی ہے جہاں مقامی نمائندے نہ ہونے کے باعث سرکاری افسران بے لگام ہو چکے ہیں اور اپنی مرضی مطابق صفائی‘ستھرائی اور دیگر بنیادی مسائل کے حل کی جانب توجہ دیتے ہیں۔
$$$123$$$
بلاشبہ جوڈیشل کمیشن کا کثرت رائے سے لاہور ہائی کورٹ کی جسٹس عائشہ ملک کو سپریم کورٹ میں بطور جسٹس مقرر کرنے کی منظوری دینا ایک احسن عمل ہے جس سے اعلیٰ عدلیہ میں خواتین کی نمائندگی ہو گی۔جسٹس عائشہ ملک ملکی تاریخ میں عدالت عظمیٰ کی پہلی خاتون جسٹس ہوں گی۔
$$$123$$$
چیف جسٹس گلزار احمد کی سربراہی میں سپریم جوڈیشل کمیشن کا اجلاس ہوا جس میں لاہور ہائی کورٹ کی جسٹس عائشہ ملک کی سپریم کورٹ میں تقرری کے معاملے پر غور کیا گیا۔جوڈیشل کمیشن کے 5 اراکین نے ان کے حق میں ووٹ دیا اور 4 اراکین نے مخالفت کی۔یاد رہے کہ جسٹس عائشہ ملک کی تعیناتی میں سینیارٹی کے حوالے سے ایک تنازع نے بھی جنم لیا اور وکلا نے احتجاجی ہڑتال تک کی دھمکی تک دے ڈالی۔
$$$123$$$
بہرحال جسٹس عائشہ ملک کی تعیناتی ایک مثبت روایت ہے کہ معمول سے ہٹ کر بہت سی خواتین نے وکالت کے شعبے میں قدم رکھا ہے ایسی مثال ان کی ہمت افزائی کا باعث بنے گی۔جسٹس عائشہ ملک نے ہی پاکستان میں ٹو فنگر ٹیسٹ کو کالعدم قرار دیا۔جسٹس عائشہ ملک کی سپریم کورٹ میں تعیناتی کی سفارش کے بعد پاکستان کی اعلیٰ ترین عدلیہ میں پہلی خاتون جج کی تعیناتی کا راستہ ہموار ہو گیا ہے۔
$$$123$$$
پارلیمانی کمیٹی سے منظوری کے بعد وہ پاکستان کی اعلیٰ ترین عدلیہ میں جج بننے والی پہلی خاتون ہونے کا اعزاز حاصل کر لیں گی۔اس فیصلے کے بعد ٹوئٹر سمیت پاکستانی سوشل میڈیا پر جسٹس عائشہ ملک کا نام ٹاپ ٹرینڈ رہا۔زیادہ تر صارفین پہلی خاتون جج کی نامزدگی پر خوشی کا اظہار کرتے دکھائی دیے۔پاکستان کی انسانی حقوق سے متعلق وفاقی وزیر شیریں مزاری نے ٹوئٹر پر لکھا،”پاکستان میں خواتین کے لئے آگے کی سمت ایک اور اہم قدم۔
$$$123$$$
پاکستان سپریم کورٹ میں پہلی خاتون جج۔جسٹس عائشہ ملک کو مبارک باد،لاہور ہائی کورٹ کے جج کے طور پر ان کا ریکارڈ مثالی ہے۔سپریم کورٹ میں خاتون جج کی تعیناتی کا یہ پہلا قدم ہے اور کئی دیگر انتہائی قابل خواتین جج بھی موجود ہیں۔“نوبل انعام یافتہ ملالہ یوسفزئی کے والد ضیا الدین یوسفزئی نے ٹویٹ کیا،”جسٹس عائشہ ملک کو مبارک،آپ نے تاریخ رقم کر دی ہے۔
$$$123$$$
جرمنی اور امریکہ سمیت متعدد ممالک کے سفیروں اور سفارت خانوں کی جانب سے بھی اس خبر پر خوشی کا اظہار کیا گیا۔اسلام آباد میں تعینات جرمن سفیر برن ہارڈ شلیگ ہیک نے ٹویٹ کیا،”ہمیں پاکستان جوڈیشل کمیشن کی طرف سے عائشہ ملک کی سپریم کورٹ میں پہلی خاتون جج کے طور پر نامزدگی پر بہت خوشی ہے۔جسٹس عائشہ اور قانون سے وابستہ تمام افراد کو مبارک باد۔
$$$123$$$
یہ تاریخی لمحہ ہے اور پاکستان میں خواتین قانون دانوں کے لئے ایک روشن نظیر ہے۔“جسٹس عائشہ اے ملک لاہور ہائیکورٹ کے 40 معزز جج صاحبان میں شامل صرف دو خاتون ججوں میں سے ایک ہیں۔پاکستان میں خواتین وکلا کے یکساں مواقع کیلئے کام کرنے والے گروپ‘ویمن ان لا‘ کے مطابق محض 15 فیصد خواتین جج پاکستان کی عدلیہ کا حصہ ہیں۔جسٹس عائشہ ملک نے اپنی ابتدائی تعلیم کراچی گرائمر سکول سے اور ایل ایل ایم کی ڈگری امریکہ کے ہارورڈ لا سکول سے حاصل کی جس کے بعد انہوں نے واپس کراچی آ کر اپنی عدالتی پریکٹس کا آغاز کیا۔
$$$123$$$
کراچی میں قائم فخر الدین جی ابراہیم اینڈ کو کے سینئر پارٹنر زاہد ایف ابراہیم کی جسٹس عائشہ اے ملک سے پہلی ملاقات 1997ء میں اس وقت ہوئی تھی جب وہ انٹرویو دینے آئیں تھیں۔اگلے چار سال جسٹس عائشہ ملک نے زاہد ایف ابراہیم کے والد اور سینئر ایڈووکیٹ سپریم کورٹ فخر الدین جی ابراہیم،جو بعد میں گورنر سندھ بھی تعینات ہوئے،کے زیر سایہ کام کیا۔
$$$123$$$
زاہد ابراہیم کہتے ہیں کہ ’عائشہ بے لاگ اور اپنی بات کہنے والوں میں سے ہیں۔‘ان کا مزید کہنا تھا کہ ’عرف عام میں جسے قانون کی حکمرانی کہا جاتا ہے عائشہ اس کی بنیاد پر کارفرما ہیں اور ہمیشہ سے ہی ان میں کھرا رہنے کی خواہش رہی ہے۔‘ذاتی زندگی میں عائشہ مصوری سے محظوظ ہوتی ہیں اور خاص طور پر منی ایچر آرٹ کو پسند کرتی ہیں۔اس کے علاوہ وہ پالتو جانور رکھنے کی بھی شوقین ہیں۔
$$$123$$$
ایک حاضر سروس جج جو اپنا نام ظاہر نہیں کرنا چاہتے اور جسٹس عائشہ کو ابتدائی دنوں سے جانتے ہیں،نے بتایا کہ جسٹس عائشہ کی ایک پالتو بلی بھی ہے اور جس چیز کے بارے میں وہ بہت پُرجوش ہیں۔’حتیٰ کہ آپ انھیں کاغذ تک ضائع کرتے نہیں دیکھیں گے۔وہ استعمال شدہ کاغذ بھی سنبھال لیتی ہیں اور بعد ازاں ذاتی استعمال کے لئے اسے ڈائری کی شکل میں جلد کروا لیتی ہیں۔
$$$123$$$
‘2001ء میں جسٹس عائشہ ملک شادی کے بعد لاہور آ گئیں اور یہاں اپنی وکالت جاری رکھی اور 2012ء میں وہ لاہور ہائیکورٹ میں بطور جج تعینات ہوئیں۔جسٹس عائشہ ملک اب ایک ایسے نظام کا حصہ ہیں جہاں مردوں کے مقابلے میں خواتین کی تعداد آٹے میں نمک کے برابر ہے۔2014ء میں جسٹس عائشہ کی عدالت میں ایک وکیل کا لائسنس جج صاحبہ کے ساتھ بدتمیزی سے پیش آنے کی بنا پر معطل کر دیا گیا تھا۔
$$$123$$$
میڈیا اطلاعات کے مطابق وکیل نے ’توہین آمیز زبان‘ استعمال کی تھی۔جسٹس عائشہ ملک کے ساتھی جج کا مزید کہنا تھا کہ مرد وکلا اکثر اوقات ان کے ساتھ بدتمیزی کے ساتھ پیش آتے ہیں۔ تاہم جسٹس عائشہ خواتین کو پیشہ قانون میں بااختیار بنانے کیلئے ہر دم کوشاں رہتی ہیں۔2016ء سے سالانہ پنجاب خواتین ججز کانفرنس منعقد کروانے میں ان کا کردار مرکزی نوعیت کا رہا ہے۔
$$$123$$$
اب تک ان کے صادر کیے گئے 99 فیصلے خواتین کے حقوق کے لئے ان کی کاوشوں کا منہ بولتا ثبوت ہیں۔
$$$123$$$
جسٹس عائشہ ملک کی میراث محض صنفی مساوات کے لئے سعی تک محدود نہیں بلکہ وہ بطور ایسی جج بھی اپنی پہچان بنا چکی ہیں جو طاقتور حلقوں کے خلاف ایسے دبنگ فیصلے صادر کرنے سے نہیں ڈرتیں جن کی بدولت ان حلقوں میں سراسیمگی پھیل جاتی ہے۔پاکستان سپریم کورٹ کی تاریخ میں ابھی تک کوئی خاتون چیف جسٹس کے عہدے پر فائز نہیں ہو پائی ہیں اور نہ ہی لاہور ہائیکورٹ میں ایسی کوئی مثال ملتی ہے حالانکہ پہلی خاتون جج کی تعیناتی 1974ء میں ہوئی تھی۔
$$$123$$$
پاکستان میں مرد ججوں کے مقابلے میں خواتین جج کی تعداد ناکافی ہے،اقلیتی فرقوں سے وابستہ مرد و خواتین بھی تاریخ پاکستان میں اس عہدے پہ بہت کم فائز ہوتے ہیں۔حال ہی میں پہلی بار دو ہندو خواتین پاکستانی ججوں میں شامل ہوئی ہیں۔سابق جج لاہور ہائیکورٹ جسٹس (ر) ناصرہ اقبال نے کہا ہے کہ جسٹس عائشہ ملک کے سپریم کورٹ کے جج بننے سے عالمی سطح پر پاکستان کا مثبت تاثر ابھرے گا،پاکستان کے سوا تمام سارک ممالک میں سپریم کورٹ میں خاتون ججز تعینات ہیں،74 برسوں میں کوئی خاتون جج سپریم کورٹ میں تعینات نہیں ہوئی،پہلی دفعہ جسٹس عائشہ ملک سپریم کورٹ میں جج کیلئے نامزد ہوئی ہیں،پاکستان کی آدھی آبادی عورتوں پر مشتمل ہے جسٹس عائشہ ملک ان کی دل کی بات کر سکتی ہیں،جسٹس عائشہ ملک آئین کے علاوہ کارپوریٹ لاء بھی سمجھتی ہیں۔
$$$123$$$
لاہور ملک کا دوسرا بڑا جب کہ ملک کے سب سے بڑے صوبہ پنجاب کا سب سے بڑا شہر اور صوبائی دارالحکومت ہے خصوصاً صوبہ پنجاب کے دور دراز علاقوں میں سابق حکومت کے پروپیگنڈا کے نتیجے میں یہ تاثر عام پایا جاتا ہے کہ لاہور کو گویا پیرس بنا دیا گیا ہے اور اس مقصد کے لئے صوبے کے تمام وسائل صوبائی دارالحکومت پر خرچ کئے جاتے رہے ہیں لیکن اہل لاہور سے پوچھا جائے تو حقیقت حال یہ سامنے آتی ہے کہ یہاں عام شہری کی زندگی اجیرن ہے محض میٹرو بس اور اورنج لائن ٹرین پر اندھا دھند سرمایہ خرچ کرنے سے شہریوں کے مسائل حل نہیں ہو جاتے”اور بھی غم ہیں محبت کے سوا“ مصداق زندہ دل کہلانے والے شہر لاہور کو بے شمار دیگر مسائل کا بھی سامنا ہے۔
$$$123$$$
لاہور جو کبھی باغوں کا شہر کہلاتا تھا آج سموگ سے دوچار اور آلودگی میں دنیا بھر میں سرفہرست قرار دیا جا رہا ہے جہاں لوگوں کے لئے سانس لینا دشوار اور عام شہری اس آلودگی کے سبب بے شمار مسائل سے دوچار ہے۔پنجاب میں جو بھی حکومت آئی اس نے لاہور کے لاہور شہریوں کو خواب تو بہت دکھائے مگر ان خوابوں کی تعمیر کے لئے اہل لاہور ہنوز ترس رہے ہیں۔
$$$123$$$
جماعت اسلامی جسے یہ اعزاز حاصل ہے کہ اس میں سرمایہ دار ہیں نہ جاگیردار اس کی قیادت بھی معاشرے کے نچلے اور متوسط طبقہ سے تعلق رکھتی ہے یوں یہ جماعت حقیقی معنوں میں عام آدمی کی نمائندگی کرتی ہے اس کی قیادت عوام کے اندر رہتی ہے لوگوں کے مسائل و مشکلات سے بخوبی آگاہ بھی ہے اور ان کے حل کے لئے کوشاں بھی رہتی ہے۔جماعت اسلامی لاہور کی قیادت نے ”روڈ کارواں“ کی صورت میں سیکرٹری جنرل جماعت اسلامی پاکستان امیر العظیم،امیر جماعت اسلامی وسطی پنجاب محمد جاوید قصوری،امیر جماعت اسلامی لاہور ذکر اللہ مجاہد،سیکرٹری جنرل انجینئر اخلاق احمد،نائب امراء چوہدری محمود الاحد،ضیاء الدین انصاری،ملک شاہد اسلم،وقار ندیم وڑائچ،حاجی ریاض الحسن،ڈپٹی سیکرٹری احمد سلمان بلوچ،امرائے علاقہ عبدالعزیز عابد،مرزا شعیب یعقوب،ڈاکٹر محمود خان،خالد احمد بٹ،سیف الرحمن،صدر جے آئی یوتھ لاہور عبداللہ ایڈووکیٹ،گروپ لیڈر،جماعت اسلامی لاہور خلیق احمد بٹ،شاہد نوید ملک،جبران بٹ،ملک منیر احمد،عدنان ملک،اشفاق چغتائی،جہانگیر خان،مستقیم معین،فیض الباری،عمر حیات باجوہ،خالد صدیقی،احمد رضا بٹ،اے ڈی کاشف،عامر نور خان سمیت ہزاروں افراد نے گزشتہ کم و بیش 2 برس سے عوامی مسائل کو اُجاگر کرنے اور ان کے حل کی جدوجہد کی خاطر ”اب جاگ میرے لاہور“ کے عنوان سے تحریک برپا کر رکھی ہے۔
$$$123$$$
امیر جماعت اسلامی لاہور میاں ذکر اللہ مجاہد کا کہنا ہے کہ مسلم لیگ ن اور پی ٹی آئی کے حکمرانوں نے 2 لاہور بنا دیئے ہیں۔لاہور کے لوگ حکومت کو سب سے زیادہ ٹیکس دینے کے باوجود بنیادی سہولیات سے محروم ہیں۔سرمایہ داروں اور امیروں کے لاہور میں سکیورٹی،پینے کا صاف پانی اور سڑکوں سمیت ہر بنیادی سہولت موجود ہے۔متوسط اور عام آدمی کیلئے لاہور میں کوئی سہولت موجود نہیں ہے۔
$$$123$$$
شہر کی چند بڑی سوسائٹیوں کے علاوہ لاہور کی دیگر سڑکیں ٹوٹ پھوٹ کا شکار ہیں،اصل لاہور میں کوڑے کے ڈھیر،سڑکیں ٹوٹی،سیوریج ملا پانی،گیس کی لوڈ شیڈنگ،سٹریٹ کرائم سمیت دیگر ہر مشکل اور پریشانی موجود ہے۔حکومت کا منی بجٹ غریبوں کیلئے خودکش حملہ ہے۔مہنگائی کے ہوشربا طوفان نے عوام کو فاقوں اور خودکشیوں پر مجبور کر دیا ہے۔حکمران طبقہ منی بجٹ پاس کرکے مہنگائی کی چکی میں پسی عوام کی قبر کھود رہا ہے۔
$$$123$$$
منی بجٹ سے ہر پاکستانی متاثر ہو گا،منی بجٹ میں 500 ارب کے ٹیکس لگائے جا رہے ہیں۔
$$$123$$$
نااہل حکومتی ٹیم منی بجٹ پاس کرانے کیلئے چھوٹے وعدوں اور طفل تسلیوں سے پوری قوم کو بیوقوف بنانے کی کوشش کر رہی ہے۔منی بجٹ کے بعد اشیاء خوردونوش سمیت 1700 اشیاء کی قیمتوں میں ہوشربا اضافہ ہو گا۔ایک سال میں بجلی کی قیمت میں 18 روپے 17 پیسے،پیٹرول کی قیمت میں 41،گھی 51 جبکہ کوکنگ آئل کی قیمت میں 54 روپے سمیت دیگر اشیاء ضروریہ کی قیمتوں میں ریکارڈ اضافہ کیا ہے۔
$$$123$$$
حکمرانوں نے آٹے کی قیمت میں 200 فیصد اضافہ کرکے غریب آدمی سے 2 وقت کی روٹی بھی چھین لی ہے۔ناظمہ حلقہ خواتین جماعت اسلامی لاہور ڈاکٹر ذبیدہ جبیں،نائب ناظمہ لاہور عظمی عمران،راشدہ شاہین،راحیلہ انجم اور انیلا محمود نے کہا ہے کہ ایک کروڑ سے زائد آبادی والا تاریخی شہر لاہور بدترین مسائل کا شکار ہے۔شہری بنیادی سہولتوں سے محروم ہے۔شہر لاہور کے گھمبیر مسائل فضائی آلودگی،ٹرانسپورٹ کی عدم دستیابی،گیس لوڈ شیڈنگ،ٹریفک مسائل،چوری ڈکیتی،ٹوٹی سڑکیں،گندگی،اُبلتے گٹر،منشیات فروشی اور خواتین کے تحفظ کے لئے اُٹھائے جانے والے اقدامات اور نئے قوانین بننے کے باوجود جرائم میں کمی نہیں ہو سکی بلکہ گزشتہ برس کی بہ نسبت 2021ء میں جرائم میں اضافہ ہوا۔
$$$123$$$
2021ء کے دوران لاہور کی ماتحت عدالتوں میں 100 سے زائد خواتین کے قتل کے مقدمات سماعت کے لئے پیش ہوئے اور لاہور میں آخری ساڑھے 4 ماہ میں 48 خواتین کو قتل کیا گیا۔مقتول خواتین میں کم سن بچیاں اور معمر خواتین بھی شامل ہیں۔جماعت اسلامی حلقہ خواتین ”اب جاگ میرے لاہور“ مہم کے دوسرے مرحلے میں خواتین و بچوں کے مسائل کے حل کیلئے باقاعدہ عوامی جدوجہد کا آغاز کر رہی ہے۔
$$$123$$$
لاہور میں ہزاروں ٹن روزانہ پیدا ہونے والے کوڑے کو تلف کرنے کیلئے کوئی موٴثر نظام موجود نہیں ہے۔ماضی میں صاف پانی کی کمپنی بنائی گئی تھی جو کرپشن اور سکینڈل کی نذر ہو چکی ہے۔بدقسمتی سے نااہل سابقہ اور ناسمجھ موجودہ حکمرانوں نے عوام کے بنیادی مسائل کو حل کرنے کی بجائے من پسند پراجیکٹس پر عوامی پیسہ پانی کی طرح بہایا لیکن اس تاریخی شہر کے تاریخی ورثے کو محفوظ نہیں کر سکے یہ پارکس و تفریحی مقامات،منشیات فروشوں کی آماجگاہ ہونے کے ساتھ ساتھ صفائی و خوبصورتی سے محروم ہیں عوام کے مسائل حل کرنے کی بجائے ان میں کئی گنا اضافہ کر دیا گیا ہے۔
$$$123$$$
نئے سال 2022ء کا آغاز منی بجٹ اور ہوشربا مہنگائی سے ہو چکا ہے۔ستم در ستم گزرے 2021ء کے جاتے جاتے پٹرولیم مصنوعات میں فی لیٹر 4 روپے کا اضافہ کرکے نئے سال کا تحفہ دیا۔وزیر اعظم درست کہتے ہیں کہ خاموش انقلاب آ رہا ہے واقعی معاشی بدحالی،بدترین اقتصادی صورتحال نے ہمیں خانہ جنگی کے دہانے پر لا کھڑا کیا ہے اگر اب بھی ہمارے حکمرانوں نے اس کی آہٹ پر کان نہ دھرے تو خدا نخواستہ ملک کو تباہی کی طرف جانے سے کوئی نہیں روک سکتا۔
$$$123$$$
اللہ رب العزت قرآن کریم کی سورت بقرة میں فرماتا ہے کہ یہود و نصاری تم سے کبھی راضی نہیں ہوں گے یہاں تک کہ تم ان کے مذہب کی اتباع کر لو۔آج جدید دنیا کے حالات اور اس میں مسلمانوں کی حالت زار اس بات کی کھل کر گواہی دے رہی ہے کہ اللہ کا کلام برحق ہے۔
$$$123$$$
نائن الیون کے ڈرامے کے بعد جس وقت امریکہ نے افغانستان پر دھاوا بولنے کے لئے پاکستان کو دھمکی دی کہ ”تم ہمارے ساتھ ہو یا ہمارے خلاف“ تو ہم نے اس دجالی قوت کا ساتھ دینے کا ارادہ کیا اور یہ بھول گئے کہ بظاہر جس مصیبت کو ٹالنے کے لئے ہم افغانستان میں امریکہ کا ساتھ دینے کی دلیل الاپی وہ مصیبت کچھ عرصے کے لئے تو پیچھے ہو جائے گی لیکن ٹلے گی کبھی نہیں اور آج یہ مصیبت۔
$$$123$$$
امریکی دجالی معاشی ہتھیار آئی ایم ایف ہر اول دستے کی طرح ہمارے سر پر تلوار بنا کر لٹکا دی گئی ہے۔بے شک مجاہد اسلام،عظیم سپہ سالار جنرل حمید گل مرحوم نے موجودہ بگڑتے قومی و ملکی معاشی منظر نامے کی پیش گوئی کر دی تھی آج وہ حرف بہ حرف سچ ثابت ہو رہی ہیں کہ عوام مزید حکمران و اشرافیہ کے جبر کو برداشت نہیں کر سکتی وہ وقت دور نہیں جب اس گلے سڑے سسٹم کو ایک خاموش مگر پرامن انقلاب کے ذریعے لپیٹ دیا جائے گا۔
$$$123$$$
اس میں کوئی دورائے نہیں کہ اسلامی سیاسی و معاشی نظام ہی ہمارے لئے نجات دہندہ ہے اور سچی و خالص ریاست مدینہ کا قیام کا خواب اسلامی نظام حکومت کے ذریعے ہی شرمندہ تعبیر ہو سکتا ہے یہ خدشہ بھی بد ستور موجود ہے کہ آئی ایم ایف کے قرض کیلئے کڑی شرائط آئندہ آنے والے وقت میں پاکستان میں عوامی بغاوت کا راستہ ہموار کر سکتی ہیں کیونکہ اس شرائط کی شکل میں بجلی،گیس اور تیل کی قیمتیں اور ٹیکسوں کی وصولی کا ہدف اس قدر اوپر نکل چکا ہے کہ عوام کے پاس سڑکوں پر نکلنے کے سوا کوئی چارہ باقی نہیں رہا یہی امریکہ،برطانیہ، اسرائیل اور بھارت چاہتے ہیں۔
$$$123$$$
کیا پاکستان اتنا بڑا رسک لے سکتا ہے؟اس کا فیصلہ آنے والا وقت کرے گا اگرچہ منی بجٹ اور اسٹیٹ بینک کو خود مختاری دینے کے اقدامات پر ایوان مچھلی منڈی کا منظر پیش کرتا رہا۔تھپڑ،گالی گلوچ،شور شرابا اور ہنگامہ آرائی زوروں پر رہی۔افسوس اپوزیشن بھی نمائشی احتجاج سے بڑھ کر کچھ نہ کر سکی۔منی بجٹ سے مراد عبوری بجٹ کی ایسی دستاویز ہے جو مالیاتی پالیسی پر نظر ثانی کرتی ہے،منی بجٹ بتری کی شکار معاشی حالات میں لایا جاتا ہے۔
$$$123$$$
پاکستان میں حکومت کی جانب سے منی بجٹ کا پیش کرنا آئی ایم ایف کے مطالبات کا ہی حصہ ہے۔12 جنوری کو آئی ایم ایف کی بورڈ میٹنگ سے قبل بھی عالمی مالیاتی اداروں کی شرائط کی تکمیل یقینی بنانے کے لئے ضروری ہے۔آئی ایم ایف پاکستان کو جو قرضہ دے رہا ہے اس کے بدلے میں وہ ملک کی معاشی پالیسیاں اپنے ہاتھ میں لے کر تمام فیصلے خود کرنا چاہتا ہے۔یوں پاکستان کے بجٹ کی تیاری کا معاملہ بھی آئی ایم ایف کے ہاتھ میں ہی چلا جائے گا اور وہی اس بات کا فیصلہ کرے گا کہ اشیاء کی قیمتیں کیا مقرر کرنی ہیں اور کون کون سے ٹیکس لگانے ہیں۔
$$$123$$$
یہ صورتحال ملک کو ایک ایسی نہج پر لے جائے گی جہاں عوام کی مشکلات میں مزید اضافہ ہو گا اور ملکی معیشت استحکام کی بجائے مزید بگاڑ کی طرف جائے گی۔
$$$123$$$
منی بجٹ پیش کرتے ہوئے وفاقی وزیر خزانہ کے مطابق حقیقی طور پر صرف دو ارب روپے کے اضافی ٹیکس لگے ہیں جبکہ لگژری آٹمز پر انہتر ارب کے ٹیکس لگے ہیں جن کا عوام سے کوئی تعلق نہیں۔دو ارب کے ٹیکسوں سے کون سا طوفان آ جائے گا۔
$$$123$$$
وزیر خزانہ کا کہنا بجا ہے کہ تحریک انصاف کی ڈھائی سالہ حکومت میں پہلے ہی مہنگائی کے اتنے باد و باراں آ چکے ہیں کہ موجودہ منی بجٹ بھی اسی سلسلے کا ایک حصہ ہے۔343 ارب روپے کی جنرل سیلز ٹیکس (جی ایس ٹی) چھوٹ ختم کر دی گئی ہے۔وزیر خزانہ نے نئے ٹیکسوں اور جی ایس ٹی کی مختلف اشیاء پر چھوٹ ختم کرنے کے حوالے سے جو کچھ کہا ہے وہ ان کی اپنی حد تک تو ٹھیک ہو گا لیکن شاید وہ اس بات سے واقف نہیں ہیں کہ عوام مہنگائی اور بے روزگاری میں ہونے والے مسلسل اضافے کی وجہ سے پہلے ہی شدید پریشانی اور مشکلات کا شکار ہیں،ایسے میں نئے ٹیکسوں کا نفاذ یا عام استعمال کی اشیاء پر جی ایس ٹی کی چھوٹ ختم کرنے سے عوام کے مسائل میں مزید اضافہ ہو گا دوسری جانب پی ٹی آئی کے پچھلے تین سال کے اندر عوام پر ہونے والے تمام تر معاشی جبر پر اپوزیشن کی تمام سیاسی جماعتوں کی خاموشی سوالیہ نشان ہے۔
$$$123$$$
اوائل میں پی ڈی ایم کا حوّا کھڑا کرنے کی کوشش کی گئی،مگر جب لوگوں نے اسے سنجیدہ لینا شروع ہی کیا تھا کہ اس کو ہی خیرباد کہہ دیا گیا۔درحقیقت حکمران سمیت اپوزیشن طبقے کے مفادات یکساں ہیں،سارا بوجھ تو عوام پر پڑے گا۔
$$$123$$$
ملک میں جاری لوٹ مار میں تمام سیاسی جماعتیں و مافیاز اپنا اپنا حصہ وصول کر رہے ہیں کیونکہ اشرافیہ و حکمران طبقہ بخوبی جانتا ہے کہ عوام کو بیوقوف بنانا بے حد آسان ہے اس لئے جونہی الیکشن قریب آتے ہیں اپوزیشن جماعتوں کے حکومتی مخالف بیانات اور جلسے جلوسوں میں بھی اضافہ ہوتا جاتا ہے۔
$$$123$$$
سچ تو یہ ہے کہ عام لوگوں کے معیار زندگی اور ان کیلئے دستیاب سہولتیں روز بروز ختم کی جا رہی ہیں۔محنت کش عوام کے استحصال کیلئے نئے نئے ہتھکنڈے آزمائے جا رہے ہیں اور ظلم کا شکنجہ مزید کسا جا رہا ہے۔عوام کو نگلنے کیلئے مہنگائی کے دیو کو کھلا چھوڑ دیا گیا ہے۔اناج اور سبزیوں کی قیمتیں عوام کی رسائی سے دور ہو گئی ہیں۔شرم ناک بات تو یہ بھی ہے کہ بچوں کے دودھ سے لے کر جان بچانے والی ادویات تک کی قیمت میں بھی ہوشربا اضافہ کر دیا گیا ہے،سرکاری علاج معالجے کی سہولت وزراء،اراکین پارلیمنٹ کیلئے مخصوص ہے جبکہ غریب ووٹرز کو ایڑیاں رگڑ رگڑ کر مرنے کیلئے چھوڑ دیا گیا ہے۔
$$$123$$$
2021ء کا پورا سال بھی یہی مظاہرہ دیکھتے ہوئے گزرا اور 2022ء جس کا آغاز ہی منی بجٹ سے ہوا ہے امید کی جانی چاہیے کہ حکومت وقت نئے سال میں اپنی ذمہ داریوں کو سمجھتے ہوئے مہنگائی کو کم کرنے کی حکمت عملی وضع کرے۔
$$$123$$$
تحریک انصاف کی حکومت انتخابی منشور میں کڑے احتساب کا نعرہ لے کر اقتدار میں آئی اور پوری قوم کڑے احتساب کے ایجنڈے پر یک زبان ہے۔جب ہم احتساب کا نام لیتے ہیں تو اس کا مطلب ہوتا ہے کہ تمام سرکاری عہدوں پر رہنے والے افراد کا بلا امتیاز کڑا اور غیر جانبدارانہ احتساب کیا جائے لیکن ان کے ٹرائل میں انصاف کے تقاضے ہر صورت پورے ہونے چاہئیں اور کسی بھی پہلو سے یہ تاثر نہیں جانا چاہئے کہ احتساب میں کسی قسم کی جانبداری کی جا رہی ہے ایسے ہی غیر جانبدارانہ احتساب کے لئے قوم نے تحریک انصاف کو منتخب کیا تھا۔
$$$123$$$
اقتدار میں آنے کے بعد تحریک انصاف نے یہی کہا کہ احتساب عدالتوں کے مقدمات ہمارے دور میں نہیں بنے بلکہ یہ سابقہ حکومتوں میں بننے والے کیسز ہیں جس کا ٹرائل اب ہمارے دور حکومت میں ہو رہا ہے یہ بات اس وقت کسی حد تک درست بھی تھی۔
$$$123$$$
دنیا بھر میں یہ اصول ہے کہ جب تک کوئی شخص تحقیقات مکمل ہو کر مجرم ثابت نہ ہو جائے اس وقت تک گرفتاری عمل میں نہیں لائی جاتی اور اگر کسی کے ساتھ غیر منصفانہ رویہ اختیار کر لیا جائے تو عدالتیں ناصرف انہیں باعزت بری کرتی ہیں بلکہ حکومت کو بھاری ہرجانے کی ادائیگی کا بھی حکم دیا جاتا ہے مجھے اچھی طرح یاد ہے کہ برطانیہ میں طیارہ ہائی جیکنگ کے ایک مقدمے میں زلفی بخاری کے کسی عزیز کو اسی طرح بے گناہ ہونے کے باوجود گرفتار کیا گیا تھا اور جب ٹرائل ہو کر وہ بے گناہ ثابت ہوئے تو ناصرف باعزت رہائی ملی بلکہ انہیں ہرجانے کے طور پر بھاری رقم بھی ملی ہمارے ہاں ہمیشہ سے عجب احتساب چلتا آیا ہے کہ پہلے اپوزیشن لیڈرز کو چن چن کر گرفتار کیا جاتا ہے اور جب ان کی گرفتاری کی وجہ دریافت کی جاتی ہے تو کہا جاتا ہے کہ ان کے خلاف تحقیقات کرنی ہیں حالانکہ اصول تو یہ ہونا چاہئے کہ تحقیقات پہلے ہوں اور مجرم ثابت ہونے پر گرفتاری عمل میں لائی جائے لیکن یہاں الگ اصول ہے اگر یہی اصول ہے تب بھی اسے تمام سیاستدانوں پر لاگو ہونا چاہئے لیکن یہ بات ریکارڈ پر ہے کہ حزب اقتدار کے ایک رہنماء کی گرفتاری کے متعلق چیئرمین نیب نے سوال کے جواب میں کہا کہ اگر انہیں گرفتار کرتے ہیں تو خدشہ ہے کہ وہ ہارٹ اٹیک سے مر جائیں گے۔
$$$123$$$
اگر حزب اقتدار کے وہ رہنماء بیمار اور لاغر ہیں تو اپوزیشن کے تمام نامی گرامی سیاستدان کونسے جوان اور صحت مند ہیں؟۔
$$$123$$$
ایسے میں یہ بات دیکھنے میں آئی ہے کہ سندھ میں مقیم سیاستدانوں کو پوچھ گچھ کے لئے اسلام آباد یا لاہور طلب کیا جاتا ہے انہیں گرفتار کرکے اسلام آباد یا لاہور میں قید رکھا جاتا ہے ان کا ٹرائل اسلام آباد اور لاہور کی عدالتوں میں کیا جاتا ہے ایسے میں آپ کیا تاثر دے رہے ہیں؟ اس تاثر سے تو ایک صوبے میں موجود آپ تمام تحقیقاتی‘عدالتی اور احتساب کے اداروں کی ساکھ کو روند رہے ہیں اور دوسری طرف ایک صوبے کی عوام کے مینڈیٹ کو تسلیم کرنے سے انکار کر رہے ہیں اس تمام تاثر کے متعلق اپوزیشن تو لازمی الزام تراشی کرتی ہے اور کئی کالم نگاروں نے بھی اس پر کھل کر لکھا ہے اس تاثر پر مہر تصدیق اس وقت ثبت ہو گئی ہے جب انتہائی ایمانداری سے اپنے سرکاری فرائض انجام دینے والے نہایت دیانتدار افسر سابق ڈی جی ایف آئی اے بشیر میمن نے ایک بیان میں اصل حالات بیان کر دیئے۔
$$$123$$$
سابق ڈی جی ایف آئی اے بشیر میمن بھی بہترین افسر رہے ہیں اور اب موجودہ ڈی جی ایف آئی اے ثناء اللہ عباسی بھی بہترین ساکھ کے حامل ہیں۔بشیر میمن نے برملا کہا کہ مجھ پر جسٹس فائز عیسی کے خلاف تحقیقات کے لئے اعلیٰ سطح سے دباؤ تھا جس پر میں نے اسے اختیارات سے تجاوز قرار دے کر مسترد کر دیا اسی طرح بشیر میمن نے کہا کہ مجھے اپوزیشن کے درجنوں نامور لیڈروں کے خلاف تحقیقات کے احکامات آتے رہے۔
$$$123$$$
بشیر میمن کے اخباری بیان سے یہ بات بالکل واضح ہو گئی کہ انہیں غلط اور جانبدارانہ احکامات نہ ماننے کی پاداش میں ریٹائرمنٹ کے بعد تنگ کیا جا رہا ہے اور ان سے غیر متعلقہ سوالات و طلبی کی جا رہی ہے۔انہوں نے حزب اقتدار کے احتساب کے نظام سے متعلق طرز عمل کو ناصرف جانبدارانہ ثابت کیا ہے بلکہ اس طرز عمل کو ملکی یگا نگت کے لئے بھی خطرناک قرار دیا ہے۔
$$$123$$$
بشیر میمن کے انکشافات کے بعد کم از کم اب تو احتساب کے نظام کو ایسا بنا دیں کہ جانبداری اور غیر ضروری تنگ کرنے کا تاثر بھی ختم ہو جائے اور تمام صوبوں میں موجود تحقیقات،احتساب اور عدالتی اداروں پر یکساں اعتماد کا اظہار ہو۔آپ احتساب کا نعرہ لے کر منتخب ہوئے ہیں اور احتساب کرنا آپ کا حق ہے۔آپ ایسا احتساب کریں کہ جس کے بعد کوئی بھی عام آدمی اسے ہر طرح سے شفاف اور غیر جانبدار قرار دے سکے۔
$$$123$$$
آپ پہلے تحقیقات کریں،مجرم ثابت ہونے پر گرفتاری عمل میں لائیں اور جس صوبے کا رہائشی سرکاری عہدیدار ہو اسے اپنی رہائش گاہ کے قریب ترین طلبی،قید اور ٹرائل سے گزاریں تو یہ تاثر زائل ہو جائے گا کہ آپ کسی کو جان بوجھ کر تنگ کر رہے ہیں۔ماضی میں بھی تو اسی طرح کا احتساب ہوتا رہا ہے جسے موجودہ حزب اقتدار خود تنقید کا نشانہ بناتی ہے لیکن تحمل سے اگر آپ اپنے دور میں تمام طریقہ کار اور بیانات کا جائزہ لیں تو یقین کریں کہ اس میں آپ کو خود نقائص اور جانبداری نظر آئے گی جس کی وجہ سے حکومت کی ساکھ متاثر ہو رہی ہے اس معاملے میں تنقید کرنے کے بعد اگر یہ اپنی اصلاح کر لیں تو یہ تنقید ان کے لئے فائدہ مند ہے جس سے ان کی حکومت کی ساکھ بہتر ہو جائے گی،جانبداری سے انکار کرنے والے اب تک کے احتساب کی مکمل ناکامی کا بھی اعتراف کرنے کی جرات نہیں کر رہے اب تک کسی بڑے سیاستدان پر نہ تو جرم ثابت ہوا ہے اور نہ ہی انہیں کوئی قابل ذکر سزا ہو سکی ہے۔
$$$123$$$
آصف زرداری سمیت سندھ کے تمام سیاستدانوں اور سندھ کے افسران کے کیس سندھ میں ہی چلائے جائیں اور ان کے مقدمات جلد از جلد نمٹائے جائیں جب تک کوئی مجرم ثابت نہ ہو اس وقت تک گرفتاری نہیں ہونی چاہئے اور 18 ویں ترمیم پر مکمل عملدرآمد ہونا چاہئے۔صوبوں کو صوبائی خود مختاری دی جائے اور مرکزی حکومت اس پر پوری طرح عمل کرے اسی سے وفاق مضبوط ہو گا اور صوبے بھی ملکی ترقی کے لئے وفاق سے تعاون کریں گے۔صوبوں کے حقوق پر ڈاکہ نہیں ڈالنا چاہئے۔مشرقی پاکستان میں جس طرح نفرتیں پیدا کی گئیں اس کے نتیجے میں پاکستان دولخت ہوا اب سندھ میں غیر منصفانہ اقدامات نہ کئے جائیں تاکہ بھارت کو سازشوں کا موقع نہ ملے۔
$$$123$$$
دنیا بھر میں قومی پراجیکٹس کے حوالے سے حکومتی سطح پر کئی کئی دہائیوں کیلئے منصوبہ بندی کی جاتی ہے۔پاکستان میں بھی 25 سالہ منصوبہ سازی کی خبریں منظر عام پر آتی رہی ہیں۔طویل مدتی اور دیرپا منصوبہ سازی سے ہی قوم ترقی کرتی ہے جس کے دور رس نتائج ہوتے ہیں۔ آپ اگر 25 سالہ منصوبہ بندی کرکے کام نہیں کر سکتے تو کم از کم اتنا تو لازمی کرنا ہی پڑے گا کہ حکومت کا آغاز ہوتے ہی 5 سالہ منصوبہ بندی کے تحت کام کا آغاز کریں لیکن بدقسمتی سے موجودہ حکومت نے سرکاری پالیسیاں بھی بالکل اپنی پارٹی تنظیم سازی کی طرح چلائی ہیں کہ جب چاہے ایک ماہ بعد تنظیمیں توڑ دو اور پھر نئی بنا لو۔
$$$123$$$
توانائی سیکٹر میں گیس کی فراہمی میں بہترین ترجیحات،ایل این جی کی امپورٹ و تقسیم اور ستمبر سے لے کر مارچ تک جب ملک بھر میں گیس کی طلب میں کئی گنا اضافہ ہو جاتا ہے اس دورانیہ میں فرنس آئل کی فراہمی و استعمال سے معاملات درست انداز میں چلا کر ہی عوام کو ریلیف دیا جا سکتا ہے۔
$$$123$$$
سابقہ حکومتی ادوار میں بھی تو گیس کی پیداوار میں اسی شرح سے کمی ہو رہی تھی لیکن گھریلو صارفین کبھی اتنی اذیت کا شکار نہیں ہوئے جتنا موجودہ حکومت میں ہو رہے ہیں۔
$$$123$$$
گیس کے استعمال پر سب سے پہلا حق عام گھریلو صارفین کا ہے اگر ملک بھر کے گھریلو صارفین کی ضروریات پوری کرکے گیس بچ جائے تو سی این جی سیکٹر اور چھوٹی انڈسٹری کو گیس فراہمی میں دوسری ترجیح ہونا چاہئے اور اگر اس کے باوجود گیس بچ جائے تو بالکل آخر میں بڑی صنعت کو گیس ملنی چاہئے اور یہی اصول جنرل مشرف نے اپنے پورے دور حکومت میں اختیار کیا جس میں یکسوئی رہی اور کہیں بھی عوام کو گھریلو ضرورت یا سی این جی میں گیس کی کمی کا سامنا نہیں کرنا پڑا۔
$$$123$$$
جنرل مشرف کے دور میں انڈسٹریز کو سردیوں میں فرنس آئل پر چلایا جاتا تھا کیونکہ انڈسٹری مالکان نے این مصنوعات کی قیمتوں کا تعین فرنس آئل کے استعمال اور لاگت کے حساب سے منافع رکھ کر کیا ہوا ہے اگر انڈسٹری مالکان کو گیس ملتی ہے تو ان کے منافع میں بے پناہ اضافہ ہو جاتا ہے لیکن وہ عام آدمی کو مصنوعات کی قیمتوں میں کمی کرکے کسی قسم کا کوئی ریلیف دینے کو تیار نہیں ہوتے۔
$$$123$$$
انڈسٹری کو پہلی ترجیح میں گیس دیئے جانے سے عام گھریلو صارفین مشکلات کا شکار ہو جاتے ہیں۔
$$$123$$$
حکومت ہر ماہ اپنی پالیسی تبدیل کرتی ہے پہلے حکومت نے فرنس آئل کے استعمال پر پابندی لگا کر توانائی سیکٹر میں گیس پر مکمل انحصار کیا جس کے نتیجے میں مقامی ریفائنریوں میں بننے والے فرنس کے ٹینک بھر گئے اور فروخت نہ ہونے کے باعث مزید اسٹوریج کی جگہ نہیں بچی اور مجبوراً پاکستان ریفائنری بند ہو گئی اسی طرح دیگر ریفائنریز نے بھی حکومت کو عنقریب مجبوری بندش کے متعلق آگاہ کیا تو حکومت نے اس متعلق تشویش کا اظہار کرکے حکومتی پالیسی میں یکسر تبدیلی لا کر فرنس آئل کے استعمال کی اجازت دی ایسے وقت میں جب اپنی مقامی ریفائنریز میں لاکھوں ٹن فرنس آئل تیار رکھا ہوا تھا تو سرکاری پیٹرولیم کمپنی پی ایس او نے بجائے مقامی فرنس کی خریداری کرنے کے ہزاروں ٹن فرنس آئل بیرون ملک سے درآمد کر لیا یہ اقدام سراسر غلط تھا کیونکہ اپنی مقامی ریفائنریز ناصرف فرنس آئل بناتی ہیں بلکہ ڈیزل‘پیٹرول‘ کیروسین،تارکول،خام لیوب آئل سمیت درجنوں مصنوعات تیار کرتی ہیں لیکن ریفائنری چلے گی تو تمام مصنوعات تیار ہوں گی۔
$$$123$$$
مسلم لیگ ن کے دور حکوت میں قطرے ایل این جی کا 20 سالہ طویل مدتی معاہدہ کیا تھا جس میں اس وقت کے ریٹ سے معمولی زیادہ فکس ریٹ پر 20 برس کا معاہدہ اس لئے کیا گیا تھا کہ اگر مستقبل میں ایل این جی کی قیمت میں اضافہ ہوتا ہے تب بھی حکومت پاکستان کو اسی پرانے فکس ریٹ پر ہی ایل این جی ملے گی لیکن موجودہ حکومت نے آتے ہی ان کی حکومت پر کرپشن کے الزامات کے تحت مقدمات قائم کئے اور قطر سے ایل این جی معاہدہ منسوخ کر دیا اب ایک خبر کے مطابق موجودہ حکومت گزشتہ معاہدے سے ایک شپ ایل این جی کی خریداری میں مبینہ طور پر 65 ملین ڈالر کا نقصان کر رہی ہے۔
$$$123$$$
ایل این جی ریفرنس میں حکومت کو ابھی تک خاطر خواہ کامیابی بھی ملی نہیں اور ایل این جی سکینڈل اور معاہدہ منسوخی سے حکومت پاکستان کو سالانہ اربوں ڈالر کا نقصان برداشت کرنے کے ساتھ ساتھ ملک میں گیس کی شدید قلت بھی پیدا ہو گئی ہے،گزشتہ تمام حکومتوں میں تھرمل پاور اور میگا انڈسٹری فرنس آئل پر چلتی تھی اور گیس کا استعمال ایسی ترجیحات کے تحت کیا جاتا تھا کہ گھریلو صارفین کو کسی صورت بھی مشکلات کا سامنا نہ کرنا پڑے اب گیس بحران کے خاتمے کے لئے ضروری ہے کہ انڈسٹریز اور تھرمل پاور اسٹیشنز کو مارچ تک فرنس آئل پر چلایا جانا چاہئے تمام تھرمل پاور اسٹیشن،سرکاری و نجی پیٹرولیم کمپنیوں کو پابند کیا جائے کہ جب تک مقامی فرنس آئل دستیاب ہو‘اس وقت تک فرنس آئل کی امپورٹ نہیں کی جا سکتی اور اگر مقامی ریفائنریز سے فرنس آئل دستیاب نہ ہو تو ایسی صورت میں بھی صرف ضرورت مطابق ہی فرنس آئل امپورٹ کی اجازت ہو مقامی ریفائنریز کو ہر صورت چلایا جانا چاہئے اور انہیں حائل مشکلات کو دور کرنا حکومت کی ذمہ داری ہے اسی طرح گیس کی فراہمی میں ہر صورت پہلی ترجیح گھریلو صارفین کو ملنی چاہئے۔
$$$123$$$
ایک طرف یورپی ممالک سے اظہار رائے کی آزادی کے نام پر مذموم بیانات کی خبریں آتی رہتی ہیں وہیں روس کے صدر ولادیمیر پوٹن نے ایک ایسا بیان دیا ہے جس پر دنیا بھر کے مسلمان ان کی تعریف کر رہے ہیں۔روسی خبر رساں ایجنسی”تاس“کے مطابق،صدر ولادیمیر پوٹن نے 23 دسمبر کو اپنی سالانہ پریس کانفرنس میں پیغمبر اسلام حضرت محمد صلی اللہ علیہ وآلہ وسلم پر تاثرات کا اظہار کرتے ہوئے کہا کہ ”پیغمبر اسلام حضرت محمد صلی اللہ علیہ وآلہ وسلم کی توہین آزادی اظہار رائے میں نہیں آتی۔
$$$123$$$
“پیوٹن نے کہا کہ ”پیغمبر اسلام حضرت محمد صلی اللہ علیہ وآلہ وسلم کی توہین کرنا مذہبی آزادی کی خلاف ورزی اور اسلام کی پیروی کرنے والوں کے جذبات کو مجروح کرنا ہے۔
$$$123$$$
“ان کا کہنا تھا کہ ”پیغمبر اسلام حضرت محمد صلی اللہ علیہ وآلہ وسلم کی توہین کیا ہے؟کیا یہ تخلیقی آزادی ہے؟میں مانتا ہوں کہ یہ اظہار رائے کی آزادی نہیں ہے۔میرا ماننا ہے کہ یہ کسی شخص کے عقیدے کی توہین کرنے کی کوششیں ہیں۔
$$$123$$$
“ان کے مطابق،”اگر آپ لوگوں کے عقائد کی توہین کرتے ہیں،تو اس سے انتہا پسندی کی حوصلہ افزائی ہوتی ہے،جیسا کہ ہم نے پیرس میں دیکھا ہے۔جب اخبار کے تمام ممبران کو قتل کر دیا گیا تھا۔آزادی ایک ایسی چیز ہے جو خود سے آتی ہے اور یہ آپ کے آس پاس کے لوگوں کا احترام کرنے سے آتی ہے۔“پوٹن نے نازی جرمن فوج کی تصاویر پوسٹ کرنے کی بھی مذمت کی۔انہوں نے کہا کہ جرمن فوج یا ہٹلر کی تصاویر ویب سائٹ پر لگانا آزادی اظہار میں نہیں آتا ہے‘روسی صدر نے آزادی اظہار کی تعریف لی لیکن کہا کہ اس کی حدود ہیں اور اسے دوسروں کی آزادی کی خلاف ورزی نہیں کرنی چاہیے۔
$$$123$$$
انہوں نے کہا کہ روس ایک کثیر النسل اور کثیر المذہبی ملک ہے جو ایک دوسرے کی روایات کا احترام کرتا ہے،دیگر کئی ممالک میں یہ احترام کم ہے۔
$$$123$$$
یاد رہے فرانسیسی میگزین شارلی ایبدو نے چند سال قبل ایسے خاکے شائع کیے تھے جن پر مسلمان کی جانب سے سخت ردعمل دیکھنے میں آیا۔جبکہ جنوری 2015ء میں کچھ مسلح حملہ آوروں نے شارلی ایبدو کے دفتر پر حملہ کر دیا تھا جس میں 12 افراد ہلاک ہو گئے تھے جن میں کئی کارٹونسٹ بھی شامل تھے۔
$$$123$$$
اپنی پریس کانفرنس میں روسی صدر نے جمالیاتی آزادی کی تعریف کرتے ہوئے کہا کہ’مجموعی طور پر تخلیقی آزادی کی حدود مقرر ہونی چاہئے اور ان میں کسی اور کی آزادیوں کی خلاف ورزی نہیں ہونی چاہیے۔روسی صدر کے اس بیان پر وزیر اعظم عمران خان کا اپنی ٹویٹ میں کہنا ہے کہ ’میں روسی صدر کے اس بیان کا خیر مقدم کرتا ہوں۔یہ میری اس بات کی تصدیق کرتا ہے کہ پیغمبر اسلام حضرت محمد صلی اللہ علیہ وآلہ وسلم کی توہین آزادی اظہار نہیں ہے۔
$$$123$$$
اظہار رائے کی آزادی کے نام پر یورپی ممالک میں جو تماشے ہوتے رہے ہیں،کسی سے پوشیدہ نہیں ہیں۔اس سلسلے میں کئی یورپی لیڈروں کے بیانات مضحکہ خیز ہی نہیں،افسوسناک رہے ہیں مگر روس کے صدر ولادیمیر پوٹن کے بیان سے ایسا لگتا ہے کہ مقدس شخصیات کی اہمیت سے وہ واقف ہیں اور اظہار رائے کے دائرے سے بھی۔اسلامو فوبیا پہلے بھی تھا،البتہ 9/11 کے بعد اس میں کافی اضافہ ہو گیا۔
$$$123$$$
ان حملوں کے بعد جارج ڈبلیو بش نے دہشت گردی کے خلاف جنگ چھیڑنے کا اعلان کیا تھا اور اسے ’صلیبی جنگ‘ بتایا تھا۔اسے مسلم مخالف لیڈروں نے مسلمانوں کے خلاف مظالم کا سلسلہ شروع کرنے کا اشارہ سمجھ لیا،اس طرح کے بیانات آنے لگے کہ سارے مسلمان دہشت گرد نہیں مگر سارے دہشت گرد مسلمان ہیں۔کئی ممالک اپنے علاقوں کے علیحدگی پسندوں کو دہشت گرد کہنے لگے۔
$$$123$$$
تھائی لینڈ کی حکومت تھائی لینڈ کے جنوبی حصے کے پاتانی،یالا اور نارا تھیوات صوبوں کے علیحدگی پسندوں کو دہشت گرد کہنے لگی۔فرانس میں اسلام کی مقدس ترین شخصیت کے خاکے کی حمایت اظہار رائے کی آزادی کے نام پر کی جا رہی تھی۔دیگر یورپی ملکوں میں بھی حالات یہی تھے۔براک اوباما کے امریکہ کا صدر بننے تک امریکی لیڈروں کو یہ احساس ہو گیا تھا کہ مسلمانوں میں امریکہ کی شبیہ مسخ ہوئی ہے۔
$$$123$$$
ہٹلر اور میسو لینی کے مذموم عمل کو ان کے ہم مذہب لوگوں سے نہیں جوڑا گیا تھا مگر 9/11 کے حملوں کو مسلمانوں سے جوڑا گیا جس کے اثرات دنیا بھر کے مسلمانوں پر پڑے،اس لئے مسلمانوں اگر امریکہ کو مسلم مخالف ماننے لگے ہیں تو انہیں کون غلط کہہ سکتا ہے۔ان ہی باتوں کے مدنظر اوباما نے قول و عمل سے یہ دکھانے کی ہر ممکن سعی کی کہ امریکہ نہ اسلام مخالف ہے نہ ہی مسلم مخالف ہے۔
$$$123$$$
مسلمانوں کے تئیں ڈونالڈ ٹرمپ کا قول و عمل اوباما سے برعکس تھا مگر بائیڈن پھر سے امریکہ کو اسی ڈگر پر لانا چاہتے ہیں جس پر اوباما اسے رکھنا چاہتے تھے۔اسی لئے امریکہ میں اسلامو فوبیا کے خلاف بل پاس ہوا ہے اور اس کی حمایت خود بائیڈن نے کی ہے۔امریکی ایوان نمائندگان میں اسلامو فوبیا کے خلاف بل کی حمایت میں 219 ڈیمو کریٹس نے ووٹ ڈالے مگر 212 ری پبلکنس نے اس کی حمایت نہیں کی۔
$$$123$$$
سوال یہ ہے کہ اسلامو فوبیا کے خلاف بل کی ضرورت کیوں پیش آئی؟اس پر حتمی جواب دینا مشکل ہے،البتہ یہ بل دنیا کے بدلتے حالات کا اشارہ ہے۔یہ بات کہی جا رہی ہے کہ 2028ء تک چین اقتصادی محاذ پر امریکہ کو پیچھے چھوڑ دے گا،مطلب یہ کہ چین سے نمٹنے کے لئے امریکہ کو جو کچھ کرنا ہے،2027ء تک ہی کرنا ہو گا،چنانچہ وہ چین کو ہر طرح سے گھیرنے کی جدوجہد کر رہا ہے۔
$$$123$$$
جبکہ اسلامو فوبیا کے خلاف بل کا امریکی نمائندگان میں پیش کیا جانا حیرت کی بات نہیں،حیرت اس پر بھی نہیں کہ امریکہ کے حریف روس کے سربراہ ولادیمیر پوٹن نے اس وقت کو ایک ایسے ایشو پر بیان کیلئے چنا جو مسلمانوں کیلئے بے حد اہم ہے،حیرت اس بات پر ہے کہ ہری دوار میں ہوئے’دھرم سنسد‘میں مسلمانوں کے خلاف اشتعال انگیز بیانات دیے گئے جبکہ یہ بات واضح ہو چکی ہے کہ بدلتی دنیا میں اسلام اور مسلمان ایک اہم ایشو ہیں اور دنیا کی تبدیلی انہیں نظر انداز کرکے ممکن نہیں۔اب یہ بحث کا الگ موضوع ہے کہ اس تبدیلی کا اثر مسلمانوں پر پہلے منفی اور پھر مثبت پڑے گا تو کیسا پڑے گا!
$$$123$$$
قدرت کا یہ قانون ہے کہ جو آج ہیں وہ کل نہیں رہیں گے۔دنیا کے اقتدار پر جو بھی براجمان ہوتا ہے وہ جانے کے لئے ہی آتا ہے اگر کوئی یہ سمجھے کہ وہ ہمیشہ صدر،وزیر اعظم یا بادشاہ رہے گا تو یہ اس کی خام خیالی ہے،یہ اقتدار،کالی،نیلی اور پیلی شیروانیاں دائمی نہیں۔
$$$123$$$
اس فانی دنیا میں صبح کے امیر کا شام کو غریب اور شام کے فقیر کا صبح کو امیر ہونا کوئی حیرت والی بات نہیں یہاں عروج کو زوال کل بھی تھا اور یہاں زوال آج بھی عروج کے کندھوں پر سوار ہے۔چشم فلک نے کئی بڑے بڑوں کو یوں لمحوں میں اوندھے منہ زمین پر گرتے دیکھا ہے۔یہاں نہ اس سے پہلے کوئی کسی کا تھا اور نہ اب کوئی کسی کا ہے یہی وہ سچ ہے جسے جھٹلانا کسی کیلئے ممکن۔
$$$123$$$
احتساب اور انصاف کا نعرہ لگاتے ہوئے اقتدار میں آنے والی جماعت پاکستان تحریک انصاف بظاہر اس وقت دوراہے پر کھڑی نظر آ رہی ہے جہاں ایک طرف آئے روز ان کی اپنی حکومت میں کسی نہ کسی وزارت میں اربوں روپے کی کرپشن کے اسکینڈلز منظرعام پر آ رہے ہیں چاہے وہ ادویات اسکینڈل ہو،گندم،چینی اسکینڈلز،پٹرولیم و گیس کی کرپشن کے اسکینڈلز یا پھر حال ہی میں منظر عام پر آنے والا رنگ روڈ کرپشن اسکینڈل وہیں دوسری طرف تحریک انصاف کو ایک سے زائد مختلف محاذوں پر لڑنا پڑ رہا ہے جیسا کہ اپوزیشن کے خلاف کرپشن کیسز میں مسلسل ناکامی کا سامنا،30 ماہ سے زائد اپوزیشن احتساب میں سوائے اپوزیشن لیڈر ان کی جیل یاترا کے انصافی حکومت عدالتوں میں ایک پیسے کی نہ تو کرپشن ثابت کر پائی اور نہ ہی قومی خزانے میں کرپشن بیانئے کے تحت لوٹی گئی رقم واپس جمع کر پائی بلکہ اُلٹا احتساب کے نام پر اربوں روپے کی رقم بیرون ملک میں جرمانے کے نام پر جمع کروانی پڑی صحیح معنوں میں حکومت کا احتساب کا راگ اور نعرہ بری طرح سے پٹ چکا ہے۔
$$$123$$$
حکومت وقت مہنگائی کو کنٹرول کرنے میں ناصرف ناکام رہی بلکہ مہنگائی کا جن حکومت وقت کے ہاتھوں سے نکل کر کوسوں میل دور جا چکا ہے۔حکومت وقت کی مقبولیت کا اندازہ اس بات سے بھی لگایا جا سکتا ہے کہ ضمنی الیکشن میں مسلسل پے در پے شکست پاکستان تحریک انصاف کا مقدر بن رہی ہیں بہت سے مالی اسکینڈلز اور مہنگائی کے جن کی بدولت مشکل ترین حالات میں گھری ہوئی حکومت کی مشکلات میں اضافہ خود ان کی اپنی پارٹی کے جہانگیر ترین ہم خیال گروپ پیدا کر رہے ہیں۔
$$$123$$$
کوئی مانے یا نہ سچ یہ ہے کہ ترین کا حکومت کے بغیر گزارہ ممکن ہے مگر حکومت کا ترین کے بغیر چلنا ممکن نہیں کیونکہ جس دن ترین گروپ نے پی ٹی آئی کی طرف تین پتھر پھینکے اس دن پھر اس مضبوط اور طاقتور حکومت کو ایک دھکے کی ضرورت بھی نہیں رہے گی۔
$$$123$$$
وزیر اعظم عمران خان کے کیا اصول ہیں اس کا تو ہمیں نہیں پتہ لیکن یہ ہم جانتے ہیں کہ بیوپاریوں کے اصول بڑے واضح ہوتے ہیں جس طرف نقصان کا ذرہ بھی اندیشہ ہو اس طرف اگر باپ بھی ہو تو پھر بھی بیوپاری اس طرف نہیں جاتے۔
$$$123$$$
کپتان بڑے ضدی سہی لیکن ”بیوپاری بھی ضد میں کسی سے کم نہیں ہوتے“۔ترین نے کپتان کو مشکل بہت مشکل میں ڈال دیا ہے۔لوگ تحریک انصاف کی کوکھ سے جنم لینے والے ترین گروپ کو گھر کا معاملہ سمجھ رہے ہیں مگر اسے اب گھر تک محدود کرنا یا رکھنا اتنا آسان نہیں ہو گا۔اصول کے نعروں پر زندگی گزارنے والے کپتان کو کیا پہلے سے یہ نہیں پتہ تھا کہ پی ٹی آئی کے لئے 10 روپے لگانے والا ترین کل دس کے بدلے 50 نقد وصول کرے گا۔
$$$123$$$
؟بیوپاری سب کچھ برداشت کرتا ہے لیکن وہ کاروبار میں نقصان کبھی برداشت نہیں کرتا۔جہانگیر ترین نے شوگر کی مد میں لاکھوں کمائے یا اربوں اسے وہ اپنا حق سمجھتا ہے اب اگر اسے اس منافع و حق کو جائز و حلال قرار دینے کے لئے این آر او نہیں ملے گا تو وہ کبھی بھی خاموش نہیں رہیں گے۔ہاتھوں میں ہاتھ ڈالنے والے جہانگیر ترین ساتھ نہیں رہے تو ن لیگ،پیپلز پارٹی،جے یو آئی ،جماعت اسلامی اور دیگر پارٹیوں اور گھونسلوں سے چھلانگیں لگا کر آنے والے کیا خاک ساتھ رہیں گے؟بس وقت کی دیر ہے۔
$$$123$$$
یہ حکومت نہ رہی تو پھر چند گنے چنے نظریاتی ورکروں اور پارٹی رہنماؤں کے سوا کوئی بھی ساتھ نہیں رہے گا۔کپتان پر زبانی کلامی مر مٹنے والے یہ وزیر اور مشیر یہ تو کرائے کے لوگ ہیں جس دن پی ٹی آئی کی حکومت ختم ہونے کی صورت میں ان کے مکان خالی ہو گئے یہ اسی دن اپنا بوریا بستر گول کرکے ن لیگ،پیپلز پارٹی ،جماعت اسلامی،اے این پی،جے یو آئی یا ایم کیو ایم نامی سیاسی کالونیوں میں کرائے کے نئے مکان ڈھونڈ لیں گے شائد اسی لئے شاعر نے کہا تھا کہ ”جن پر تکیہ تھا وہی پتے ہوا دینے لگے“پی ٹی آئی میں ایک نہیں اور بھی بہت سے ایسے جہانگیر ترین ہیں جنہیں اب صرف وقت اور موقع کا انتظار ہے جس لمحے وقت نے پلٹا کھایا پھر کوئی عمران خان کے ساتھ نہیں رہے گا یہ وزیر مشیر سب اپنی اپنی راہ پکڑیں گے کیونکہ یہاں کوئی کسی کا نہیں ہوتا یہ سب مفادات کی گیم ہے۔
$$$123$$$
اقوام متحدہ کے مطابق کورونا وائرس کی عالمی وباء کی وجہ سے نافذ پابندیوں کے باعث دنیا بھر میں مہاجر و گھریلو خواتین کو تشدد اور دیگر نا انصافیوں کا سامنا ہے۔عالمی ادارہ،منصف اور اس کے اداروں کی حالیہ رپورٹس کے مطابق گزشتہ برس کے اوائل میں،جب سے کورونا وباء پھوٹی ہے،ہر تین میں سے ایک خاتون خود یا پھر اس کی کوئی جاننے والی خاتون کو تشدد کا شکار ہونا پڑا ہے۔
$$$123$$$
یہ رپورٹ 13 ممالک کے جائزے کے بعد مرتب کی گئی۔رپورٹ میں بتایا گیا ہے کہ کورونا وباء کے اثرات بالخصوص معاشی و سماجی مسائل کے نتیجے میں خواتین کو تشدد کا سامنا کرنا ہی پڑا،اس کے علاوہ انھیں عدم تحفظ کا احساس بھی لاحق ہوا،الغرضیکہ خواتین بحیثیت مجموعی متاثر ہوئیں۔
$$$123$$$
تشدد کرنے والا اس کا موجودہ یا سابقہ شوہر،دوست تھا۔یاد رہے کہ اس رپورٹ میں جن لڑکیوں اور خواتین کا جائزہ لیا گیا،ان کی عمر پندرہ برس یا اس سے زائد تھی۔
$$$123$$$
اس باب میں سب سے زیادہ خطرناک صورت حال افغانستان میں دیکھنے کو ملی جہاں 34 فیصد لڑکیوں یا خواتین کو ان کے شوہروں نے مارا پیٹا۔10 میں سے پانچ ممالک،جہاں لڑکیاں اور خواتین سب سے زیادہ تشدد کا نشانہ بنتی ہیں،کا تعلق براعظم افریقہ سے ہے۔کانگو میں 32 فیصد لڑکیوں اور خواتین پر،ان کے شوہروں یا دوستوں نے تشدد کیا۔
$$$123$$$
رپورٹ کے مطابق ہر 10 میں سے سات خواتین کا کہنا ہے کہ کورونا وباء کے بعد گھریلو تشدد میں اضافہ ہوا ہے۔
$$$123$$$
وہ گھروں میں اپنے آپ کو غیر محفوظ سمجھنے لگی ہیں۔گھر میں مار پیٹ میں اضافہ ہوا۔اگر گھر میں مردوں کے درمیان لڑائی بھی ہو تو اس کی زد میں گھر کی خواتین بھی آتی ہیں۔ایک دوسری رپورٹ میں بتایا گیا ہے کہ ہر پانچ میں سے تین خواتین کا کہنا تھا کہ مہلک وائرس کے بعد انھیں پہلے کی نسبت زیادہ جنسی ہراسانی کا سامنا کرنا پڑا۔نتیجتاً وہ روزگار اور دیگر ضروری کاموں کے لئے گھر سے باہر جاتے ہوئے خوفزدہ رہنے لگیں۔
$$$123$$$
حتیٰ کہ وہ تفریح کی غرض سے بھی گھر سے باہر نکلنے سے پہلے 100 بار سوچنے لگیں۔اس کا نتیجہ صحت پر برے اثرات کی صورت میں نکلا۔58 فیصد خواتین، جنھیں جنسی تشدد کا نشانہ بننا پڑا یا ان کی کسی جاننے والی خاتون کے ساتھ ایسا کچھ ہوا،ایسی ہر پانچ میں سے دو خواتین کی نفسیاتی اور جذباتی صحت پر برے اثرات مرتب ہوئے۔وہ دیگر خواتین کی نسبت 1.3 بار زیادہ معالجین کے پاس گئیں۔
$$$123$$$
واضح رہے کہ یہ جائزہ اپریل سے ستمبر 2021ء کے دوران میں لیا گیا۔ایشیا میں سالانہ 20 ہزار،افریقہ میں 19 ہزار،امریکہ میں 8 ہزار،یورپ میں 3 ہزار اور بحرالکاہل یا اس سے جڑے سمندروں کے جزیروں (اوشینیا) میں 300 خواتین قتل ہوتی ہیں۔افریقہ میں ہر ایک لاکھ خواتین میں 3.1 خواتین،امریکہ میں 1.6،ایشیا میں 0.9،یورپ میں 0.7 اور اوشینیا میں 1.3 خواتین قتل ہوتی ہیں۔
$$$123$$$
جبکہ انسانی سمگلنگ کا شکار ہونے والوں میں زیادہ تعداد خواتین اور لڑکیوں ہی کی ہے۔خواتین کی شرح 46 فیصد اور لڑکیوں کی شرح 19 فیصد ہے۔اقوام متحدہ کے ایک ادارے’ویمن کاؤنٹ‘ نے مطالبہ کیا گیا ہے کہ خواتین پر تشدد ختم کرنے کیلئے خواتین کو ان اداروں میں شامل کرنا ضروری ہے جو خواتین پر تشدد کے انسداد کیلئے کوششیں کر رہے ہیں،انھیں اس حوالے سے پالیسی سازی میں بھی شامل کیا جائے۔
$$$123$$$
انسداد تشدد کیلئے مصروف عمل لوگوں کو مزید وسائل فراہم کیے جائیں۔
$$$123$$$
برطانیہ میں ہزاروں ایسی خواتین کو حکام کی جانب سے قانونی مدد فراہم نہیں کی جاتی جو شوہروں کے تشدد کا شکار ہوتی ہیں انہیں برطانیہ کی رہائشی نہ ہونے کی وجہ سے اس امتیازی سلوک کا سامنا کرنا پڑتا ہے ایسی خواتین میں سے اکثر باقاعدہ یورپی یونین ممالک کی شہری ہونے کے باوجود پناہ گاہوں میں داخل ہونے سے روکی جاتی ہیں وہ اس بات پر مجبور ہو جاتی ہیں کہ یا تو خانہ بدوش اور بے گھر ہو کے رہیں یا پھر اسی ظلم و تشدد کے ماحول میں واپس جا کے رہنا ان کیلئے موجود واحد راستہ ہوتا ہے۔
$$$123$$$
اس وقت دنیا بھر میں دو ارب سے زائد خواتین اور لڑکیوں کو صنفی عدم مساوات کا سامنا ہے۔اقوام متحدہ کی ایک رپورٹ کے مطابق مردوں کی بڑی تعداد خواتین اسے تعصبانہ رویے کی حامل ہے اور وہ ممالک جنہوں نے یو این او کے ساتھ معاہدے پر دستخط کر رکھے ہیں کہ 2030ء تک صنفی مساوات کو حاصل کر لیا جائے گا،اُن میں سے نصف منصوبے پر عملدرآمد میں اب تک پیچھے ہیں۔
$$$123$$$
رپورٹ میں واضح کیا گیا ہے کہ تقریباً تیس فیصد مرد اب بھی اپنی بیویوں کو مارنے کو صحیح قرار دیتے ہیں۔کئی ممالک میں خواتین کو شدید متعصبانہ رویے کا سامنا ہے اور بظاہر معاشرتی اور حکومتی سطح پر خاطر خواہ اقدامات بھی ناکافی دکھائی دیتے ہیں۔ایسا امکان بہت ہی کم ہے کہ موجودہ انسانی نسل وہ ماحول دیکھ سکے جس میں مرد اور عورت کو برابری کا مقام حاصل ہو۔
$$$123$$$
یہ امر اہم ہے کہ ستمبر 2015ء میں اقوام عالم کے لیڈروں نے پائیدار ترقی کے اہداف میں یہ شمار کیا تھا کہ دنیا کو غربت اور انصاف کی عدم دستیابی کے ساتھ ساتھ صنفی مساوات کے سنگین چیلنجز کا سامنا ہے۔بقیہ اہداف میں تعلیم،روزگار کے ذرائع،نکاسی آب،انصاف اور امن شامل ہیں۔جبکہ اسی تناظر میں گھریلو تشدد اور کام کے مقام پر کسی خاتون کے استحصال کا عمل بدستور جاری ہے۔چنانچہ دنیا بھر میں خواتین کی جانب سے کام کے مقام پر برابری کے سلوک کے مطالبات اور جنسی عدم مساوات کے خلاف بڑھتے جوش کے باوجود صنف کی بنیاد پر موجود فرق کے خاتمے کیلئے کئی صدیاں درکار ہیں۔
$$$123$$$
مشہور مثال ہے کہ ”کبھی وقت پڑے تو کھوٹا سکہ بھی چل جاتا ہے“یہ ضرب المثل اسلام آباد میں حال ہی میں ہونے والی منعقدہ او آئی سی کانفرنس کے اجلاس پر پوری طرح سے صادق آتی ہے کیونکہ او آئی سی تنظیم روزِ اول سے ہی عالم اسلام کا وہ کھوٹا سکہ ثابت ہوئی ہے جس کی وقعت اور قیمت بین الاقوامی سفارتکاری کے میدان میں کبھی ٹکے برابر بھی نہیں رہی شاید یہی وجہ ہے کہ مسلم ممالک میں اس تنظیم پر اکثر و بیشتر ”Oh I See“ کی پھبتی کس کر خوب بھد اڑائی جاتی ہے جبکہ او آئی سی نے بھی خود کو مردہ گھوڑا ثابت کرنے میں اپنی جانب سے کوئی کسر نہیں اُٹھا رکھی یعنی اسلام اور اہل اسلام پر چاہے کتنے ہی مشکلات و مصائب کے سیاہ بادل چھا جائیں لیکن او آئی سی کا بنیادی وظیفہ صرف ایک مذمتی بیان جاری کرنے اور مذمتی قرار داد پیش کرنے کے سوا کچھ نہیں رہا اور بعض اوقات تو او آئی سی کی طرف سے مذمتی بیان اور قرار داد پیش کرنے کا تکلف بھی نہیں برتا جاتا اگر کبھی دنیا کی سب غیر فعال اور غیر موٴثر سفارتی تنظیمات کے متعلق اعداد و شمار اکھٹے کئے جائیں تو عین ممکن ہے کہ او آئی سی سرفہرست رہے مگر خوش آئند بات یہ ہے کہ اسلام آباد کی کامیاب سفارتکاری کے طفیل او آئی سی کے تن مردہ میں بھی نئی روح پھونک دی ہے اور عالم اسلام کا برسوں پرانا یہ کھوٹا سکہ بھی بالآخر چل ہی گیا لیکن یہ کھوٹا سکہ کس نرخ اور قیمت پر چلا ہے یہ تو آنے والا وقت ہی بتائے گا مگر ایک بات طے ہے کہ افغانستان میں جاری بحران کے حوالے سے فقط 2 ہفتے کے قلیل ترین نوٹس پر او آئی سی کانفرنس کا اسلام آباد میں منعقد ہونا ایک ایسا انوکھا واقعہ ہے جس کے رونما ہونے کی توقع مشکل ہی سے کی جا سکتی تھی۔
$$$123$$$
پاکستان اور سعودی عرب کی کوششیں رنگ لائیں اور یوں او آئی سی عالمی سفارتکاری میدان میں اپنی تاریخ کا سب سے موٴثر اجلاس کرنے میں کامیاب رہی۔یاد رہے کہ او آئی سی کانفرنس کا یہ اجلاس سعودی عرب کی خواہش پر بلایا گیا تھا جو او آئی سی سربراہی اجلاس کا موجودہ صدر بھی ہے نیز پاکستان کی جانب سے او آئی سی کے 17 ویں اجلاس کی میزبانی کرنا،اس بات کا ثبوت ہے کہ بین الاقوامی سفارتکاری کے افق پر وطن عزیز پاکستان ایک روشن،چمکتے دمکتے ہوئے ستارے کی مانند جگمگا رہا ہے۔
$$$123$$$
اسلام آباد میں منعقدہ حالیہ اجلاس کی سب سے اہم ترین بات یہ تھی کہ اس میں میں او آئی سی کے رکن ممالک کے وزرا خارجہ کے علاوہ اقوام متحدہ،عالمی مالیاتی اداروں اور امریکہ،برطانیہ،فرانس،چین،روس،جرمنی،اٹلی،جاپان اور یورپی یونین کے نمائندوں سمیت بعض غیر رکن ممالک کے وزرائے خارجہ اور 40 سے زائد دیگر بین الاقوامی تنظیمات کے اراکین اور ان کے نمائندہ وفود نے بھی بھرپور شرکت کی۔
$$$123$$$
اسلام آباد میں منعقدہ اجلاس میں شرکت کیلئے او آئی سی کے سیکرٹری جنرل،انڈونیشیا،ترکی،ایران،بنگلہ دیش،آذربائیجان،کویت،بحرین،ترکمانستان،سمیت کم از کم دو درجن سے زائد اسلامی ممالک کے وزرائے خارجہ بہ نفس نفیس اسلام آباد پہنچے تھے چونکہ او آئی سی کا یہ اجلاس افغانستان میں بگڑتی ہوئی انسانی صورتحال کے پس منظر میں بلایا گیا تھا اس لئے تمام شرکائے اجلاس نے افغان عوام کے ساتھ یکجہتی کے اظہار کے علاوہ افغانستان میں تیزی سے بگڑتی ہوئی انسانی صورتحال سے بچاؤ خاص طور پر غذائی قلت،عوام کے بے گھر ہونے اور معاشی انہدام جیسے پہلوؤں پر تفصیلی گفت و شنید کے ساتھ ساتھ قابل عمل تجاویز پر اتفاق بھی کیا حیران کن طور پر عالمی ذرائع ابلاغ نے او آئی سی اجلاس کے بھرپور کوریج کرتے ہوئے اسے پاکستان کی متحرک و فعال سفارتی کاوشوں کا ایک قابل فخر مظہر اور ثبوت قرار دیا۔
$$$123$$$
پاکستان اور افغانستان او آئی سی کے بانی ارکان ہیں اور او آئی سی وزرا خارجہ کونسل کا پہلا غیر معمولی اجلاس جنوری 1980ء میں اسلام آباد میں ہی منعقد ہوا تھا جس کا موضوع بھی اس وقت کی افغانستان کی صورتحال پر غور ہوا تھا جبکہ 2007ء میں وزرا خارجہ کونسل کے آخری اجلاس کی میزبانی بھی پاکستان نے کی تھی پورے 14 برس بعد او آئی سی کا یہ غیر معمولی اجلاس پارلیمنٹ ہاؤس،اسلام آباد کے قومی اسمبلی ہال میں منعقد ہوا جس کیلئے ہال کو مسلم ممالک کے پرچموں سے سجایا گیا تھا۔
$$$123$$$
اجلاس کا کلیدی خطاب وزیر اعظم عمران خان نے کیا اپنی تقریر میں وزیر اعظم عمران خان کا کہنا تھا کہ ”کسی بھی ملک کو افغانستان جیسی صورتحال کا سامنا نہیں وہاں سالہا سال سے کرپٹ حکومتیں رہیں۔افغانستان کے حالات کی وجہ سے سب سے زیادہ نقصان پاکستان نے اُٹھایا اگر دنیا نے افغانستان میں فلاح و بہبود کے قدامات نہ کئے تو وہاں تاریخ کا سب سے بڑا انسانی بحران اور المیے جنم لے سکتے ہیں کیونکہ افغانستان کی 90 فیصد آبادی غربت کی لکیر سے نیچے ہے المیہ یہ ہے کہ 41 سال پہلے بھی پاکستان میں افغانستان کی بحالی اور استحکام کیلئے کانفرنس ہوئی تھی لیکن وہ خاطر خواہ نتائج نہ دے سکی امید ہے کہ اس بار ایسا نہ ہو گا“۔
$$$123$$$
وزیر اعظم عمران خان کا مزید کہنا تھا کہ ”افغانستان کا 75 فیصد بجٹ غیر ملکی امداد پر مشتمل رہا ہے۔اقوام متحدہ کے انڈر سیکرٹری مائیکل گرفٹ نے جو اعداد و شمار دئیے وہ حیران کن ہیں یہ مسئلہ افغان عوام کا ہے ہم پہلے ہی افغان عوام کی دادرسی میں تاخیر کا شکار ہو چکے ہیں اس لئے ہمیں مزید غفلت کا مظاہرہ نہیں کرنا چاہئے میری طالبان کے وزیر خارجہ سے ملاقات ہوئی ہے وہ مغربی و یورپی ممالک کی شرائط پر عملدرآمد کے لئے تیار ہیں مگر سب سے پہلے دنیا کو افغانستان کے بیرونی اثاثے اور امداد بحال کرنا ہو گی“۔
$$$123$$$
او آئی سی اجلاس سے خطاب کرتے ہوئے سعودی وزیر خارجہ شہزادہ فیصل بن فرحان کا کہنا تھا کہ ”افغانستان میں کشیدہ صورتحال کے خطے اور دنیا پر اثرات مرتب ہو سکتے ہیں اس وقت افغانستان کے عوام ہماری مدد کے منتظر ہیں ہم افغانستان میں امن کے خواہاں ہیں۔افغانستان کیلئے اجلاس اور بہترین انتظامات پر پاکستان کو مبارکباد دیتے ہیں جبکہ ہمیں افغانستان کے معاملے کو انسانی بنیادوں پر دیکھنا ہو گا وہاں مالی بحران مزید سنگین ہو سکتا ہے۔
$$$123$$$
افغانستان کو غذائی امداد اور مالیاتی اداروں کے استحکام کی ضرورت ہے،عالمی ادارے افغان عوام کی مدد کے لئے آگے بڑھیں“نیز سعودی وزیر خارجہ نے افغانستان کے لئے ایک ارب سعودی ریال امداد فوری طور پر فراہم کرنے کا بھی اعلان کیا جبکہ او آئی سی وزرائے خارجہ کے غیر معمولی اجلاس سے ترک وزیر خارجہ میولت کاؤسگلو نے خطاب کرتے ہوئے کہا کہ ”او آئی سی کو دیگر عالمی اداروں سے مل کر افغان بحران پر قابو پانا چاہئے سردست افغان عوام کو سب سے زیادہ خوراک کی کمی کا سامنا ہے۔
$$$123$$$
افغانستان کے لاکھوں افراد کو بھوک اور افلاس سے بچانے کے لئے ہمیں ان کی بھرپور امداد کرنی چاہئے دوسری جانب افغان وزیر خارجہ نے بھی او آئی سی کے غیر معمولی اجلاس کا فائدہ اُٹھاتے ہوئے طالبان حکومت کا بنیادی موقف بھی دنیا کے سامنے بھرپور انداز میں پیش کیا جبکہ طالبان رہنماؤں کو یورپی اور مغربی ممالک کے طالبان حکومت کے متعلق تمام تر تحفظات اور خدشات براہ راست سننے کا بھی موقع ملا بعض تجزیہ کاروں کا خیال ہے کہ کابل میں طالبان حکومت قائم ہونے کے بعد یہ پہلا موقع ہے کہ جب دنیا بھر سے اتنی بڑی تعداد میں وزرائے خارجہ،سفارتی وفود اور نمائندہ تنظیمات کسی ایک مقام پر طالبان رہنماؤں سے بات چیت کرنے اور افغانستان کی مجموعی صورتحال پر غور و فکر کرنے کے لئے جمع ہوئی ہیں شنید تو یہی ہے کہ او آئی سی کے اس غیر معمولی اجلاس کے مثبت نتائج جلد ہی ظاہر ہونا شروع جائیں گے سب سے انتہا خوش آئند بات تو یہ ہے کہ ساری دنیا افغان عوام کو کسی بھی بڑے انسانی بحران کا ایندھن بننے سے بچانے کے لئے پوری طرح سے متفق ہو چکی ہے۔
$$$123$$$
اسلامی تعاون تنظیم کے وزرا خارجہ کونسل کے 17 ویں غیر معمولی اجلاس میں منظور کی گئی متفقہ قرار داد میں اس بات پر زور دیا گیا کہ افغانستان میں معاشی بدحالی مہاجرین کے بڑے پیمانے پر انخلاء کا باعث بنے گی،نیز انتہا پسندی،دہشت گردی اور عدم استحکام کو بھی فروغ ملے گا جس کے سنگین ترین نتائج علاقائی اور بین الاقوامی امن و استحکام پر پڑیں گے،جبکہ غربت سے نمٹنے،روزگار کے مواقع پیدا کرنے اور اپنے شہریوں کو ضروری خدمات خاص طور پر خوراک،صاف پانی،معیاری تعلیم،صحت کی خدمات کی فراہمی میں افغانستان کی مدد کرنے کی ضرورت پر زور دیتے ہوئے افغانستان کے لئے انسانی امداد کی فوری فراہمی میں بین الاقوامی برادری،پڑوسی ممالک،ڈونر ایجنسیوں اور دیگر بین الاقوامی اداروں کی کوششوں پر زور دیا گیا،افغانستان کے مالی وسائل تک اس کی رسائی تباہی کو روکنے اور اقتصادی سرگرمیوں کو بحال کرنے میں اہم ہو گی،اسلامک ڈویلپمنٹ بینک کے زیر اہتمام ایک ہیومینٹیرین ٹرسٹ فنڈ قائم کرنے اور افغان تحفظ خوراک پروگرام شروع کرنے کا فیصلہ کیا گیا ہے۔
$$$123$$$
او آئی سی کے رکن ممالک کی جانب سے افغانستان کی خود مختاری،آزادی،علاقائی سالمیت اور قومی اتحاد کے بھرپور عزم کا اعادہ کیا گیا نیز قرار داد میں افغانستان میں انسانی صورتحال کو بہتر بنانے کے لئے اقتصادی تعاون کو جاری رکھنے کی تجاویز دیتے ہوئے کہا گیا ہے کہ اس سلسلہ میں بڑے پیمانے پر توانائی،ٹرانسپورٹ اور مواصلاتی منصوبوں بشمول تاپی پائپ لائن بجلی کی ترسیل کے منصوبوں پر عملدرآمد کے لئے نئے مواقع پیدا کرنے کی ضرورت ہے تاکہ افغان عوام کی زیادہ سے زیادہ فلاح و بہبود ہو سکے۔
$$$123$$$
پاکستان،چین اور سعودی عرب نے افغانستان کے مسئلے پر او آئی سی کے پلیٹ فارم کے تحت ایک فقید المثال عالمی اجتماع منعقد کرکے ثابت کر دیا ہے کہ وہ مکمل خلوص نیت کے ساتھ افغانستان کو بحرانی کیفیت سے نکالنے کے لئے یکسو ہیں مگر یہاں اہم ترین سوال یہ پیدا ہوتا ہے کہ کیا طالبان بھی اپنے ملک میں سیاسی و معاشی استحکام کا خواب شرمندہ تعبیر بنانے کے لئے اپنے دوست ممالک جیسے پاکستان اور چین کے مشورے ہمہ تن گوش ہو کر سننے کے لئے بھی تیار ہیں یا نہیں؟کیونکہ جہاد دنیا کو طالبان کے متعلق اپنے خیالات میں کشادگی اور تبدیلی پیدا کرنے کی ضرورت ہے تو وہیں طالبان کو بھی افغانستان میں ایک کثیر الجہتی اور تمام تر جدید تقاضوں سے ہم آہنگ آئین نو یا نصب العین اپنانے کی اشد ضرورت لاحق ہے فی الحال اسلام آباد میں منعقدہ او آئی سی کے غیر معمولی اور کامیاب اجلاس نے افغانستان میں بھوک اور افلاس کا خوفناک بحران تو وقتی طور پر سہی،بہرحال ٹال ہی دیا ہے مگر یاد رکھنے کی بات یہ ہے کہ کسی بھی ملک کا انتظام و انصرام مستقل طور پر چلانے کے لئے بیرونی امداد سے زیادہ دیرپا داخلی استحکام درکار ہوتا ہے۔
$$$123$$$
شاید یہ شعر شاعر نے کراچی کے ہی بارے میں کہا ہو گا کہ ”وقت کرتا ہے پرورش برسوں۔۔۔حادثہ ایک پَل میں نہیں ہوتا“۔کیونکہ یہ سوال تو صرف کراچی کے متعلق ہی اُٹھایا جا سکتا ہے کہ یہاں حادثے کس پَل نہیں ہوتے؟۔خدا لگتی بھی یہ ہی ہے کہ اس شہر بے خانماں میں حادثے ہر پَل ہی رونما ہوتے رہتے ہیں اور اہلیانِ کراچی برس ہا برس سے اپنی زندگی کا ہر پَل،نت نئے حادثوں کے بیچ صبر و شکر کے ساتھ بسر کرنے پر مجبور ہیں۔
$$$123$$$
یاد رہے کہ کراچی کے شہریوں کے لئے سیاست بھی ایک حادثہ ہے اور حکومت بھی ایک حادثہ،اب وہ چاہے کسی بھی سیاسی جماعت کیوں نہ ہو۔جبکہ شہرِ کراچی میں خدمت،فلاح و بہبود اور دل جوئی کے نام پر جنم لینے والے الم ناک حادثوں اور سانحوں کو بھی اکثر معمول کی وارداتیں سمجھا جاتا ہے۔
$$$123$$$
یعنی سیاست میں تعصب،نفرت اور قتل و غارت گری کے حادثات،یا حکومت میں اقربا پروری،کوٹہ سسٹم اور نا اہلیت کے حادثے اور انسانی خدمت کی آڑ میں سستی شہرت پانے اور جھوٹی ناموری کمانے کے حادثے کراچی کے باسیوں پر نمک پاشی کے لئے کیا کم تھے کہ گزشتہ دنوں شیر شاہ پراچہ چوک پر ہونے والے دھماکہ میں بھی 17 قیمتی جانیں لقمہ اجل بن جانے کا جاں گسل صدمہ شہر بھر کو اشک بار کر گیا۔
$$$123$$$
المیہ ملاحظہ ہو کہ حادثہ سے بڑا حادثہ تو یہ ہوا کہ اس اندوہ ناک حادثے کو ایک ہفتہ سے زائد وقت گزر چکا ہے مگر اس بات کا ابھی تک واضح تعین نہیں کیا جا سکا کہ مذکورہ مقام پر ہونے والے دھماکے اور حادثے کی اصل وجہ کیا تھی۔بم ڈسپوزل یونٹ کا اصرار ہے کہ ”تجاوزات میں چھپے نالے کے وسط میں گزرنے والی زیر زمین سیوریج لائن میں گیس اخراج کے باعث دھماکہ ہوا“۔
$$$123$$$
جبکہ سوئی سدرن حکام کا کہنا ہے کہ ”دھماکے کی جائے مقام پر کوئی گیس لائن سرے سے موجود ہی نہیں تھی“۔قبل ازیں قانون نافذ کرنے والے اداروں کی جانب اس امکان کو بھی سختی کے ساتھ خارج از امکان قرار دے دیا گیا تھا کہ ”دھماکہ کسی دہشت گرد کارروائی کا نتیجہ ہو سکتا ہے“۔دراصل دھماکے وجوہات تو سب کے سامنے اظہر من الشمس ہیں،مگر اصل مسئلہ یہ ہے کہ اپنی غلطی کون تسلیم کرے؟اور جب مجرمانہ کوتاہیوں میں شراکت دار اَن گنت ہوں تو پھر غلطی و کوتاہی کے مرتکب ہر ادارے اور فرد کی اولین کوشش یہ ہی ہوتی ہے کہ واقعہ کا تمام تر ذمہ کسی دوسرے فریق پر ڈال کر اپنے دامن کو احساس ذمہ داری کی گرفت میں آنے سے صاف بچا لیا جائے۔
$$$123$$$
بدقسمتی کی بات یہ ہے کہ شیر شاہ پراچہ چوک پر ہونے والے الم ناک حادثے پر منوں مٹی ڈالنے کی ”سفاکانہ کاوش“ میں تمام ادارے شب و روز بھرپور انداز میں مصروف عمل ہیں۔تاکہ ہر قسم کی قانونی جزا و سزا سے واقعہ کے اصل ذمہ داروں کو بچایا جا سکے اور ویسے بھی ہماری حادثاتی تاریخ گواہ ہے کہ ”وطن عزیز پاکستان میں ہونے والے کسی بھی اندوہناک حادثے میں ملوث افراد کو قرار واقعی سزا دینے کا حادثہ کبھی رونما ہوا ہی نہیں“۔
$$$123$$$
یقینا اس مرتبہ بھی جیسے مذکورہ حادثے میں جاں بحق ہونے والے 17 معصوم افراد کو تہہ خاک دفنا دیا گیا ہے،بالکل ویسے ہی اس کیس سے جڑی ہر تفتیشی رپورٹ اور کاغذی شہادت کو بھی کچھ عرصے بعد فائلوں کے قبرستان میں تمام تر دفتری اعزاز کے ساتھ ہمیشہ ہمیشہ کے لئے دفنا دیا جائے گا اور ہم کسی اور اندوہ ناک حادثے یا الم ناک سانحے پر ماتم کناں ہوں گے۔
$$$123$$$
دوسری جانب اس سانحہ کے وقوع پذیر ہونے میں سرکاری اداروں کی نااہلی اور سندھ حکومت کی انتظامی غفلت کے علاوہ،اُس عام شہری کا بھی پورا پورا کردار اور حصہ بقدر جثہ ہے،جسے غیر قانونی تجاوزات قائم کرنے کا خبط ہے اور غیر قانونی جگہوں پر گھر اور دُکان بنانے کا یہ پاگل اَب اس انتہا پر جا پہنچا ہے کہ جب حالیہ دنوں سپریم کورٹ آف پاکستان کراچی سمیت ملک بھر میں غیر قانونی تجاوزات کے خاتمے پر کمر بستہ ہو چکی ہے تو یہ ہی عام شہری گلی گلی احتجاج کی صورت میں ضد کر رہا ہے کہ اُس کی غیر قانونی تجاوزات کی قانونی حیثیت کو بحال کر دیا جائے۔
$$$123$$$
ذرا ایک لمحے کے لئے سوچئے اگر اِن عاقبت نااندیش شہریوں کے دباؤ میں آ کر سپریم کورٹ آف پاکستان نالوں پر بنی ہوئی تمام تر غیر قانونی تعمیرات اور تجاوزات کو قانونی قرار دے دیتی تو آج ہم شیر شاہ پراچہ چوک پر ہونے والے حادثہ پر حکومتی اداروں کو لعن طعن کرنے کے بجائے اس سانحہ میں ہلاک ہونے والے 17 معصوم افراد کی بدقسمتی کو کوس رہے ہوتے۔
$$$123$$$
ہونا تو یہ چاہیے تھا کہ نسلہ ٹاور کے عدالتی حکم پر مسماری اور شیر شاہ پراچہ چوک کے نالے پر ہونے والے دھماکے کے نتیجہ میں ہونے والی قیمتی جانوں کے ضیاع کے بعد لوگ کچھ خوفِ خدا کھاتے اور رضاکارانہ طور پر اپنی غیر قانونی تجاوزات کا خاتمہ کر دیتے یا پھر کم از کم نئی غیر قانونی تجاوزات کرنے سے حتیٰ المقدور اجتناب برتتے مگر نام نہاد عام آدمی کا لالچ اس قدر بڑھ چکا ہے کہ وہ ابھی بھی غیر قانونی تجاوزات کو ہی اپنے لئے منافع کا سودا سمجھ رہا ہے اور غیر قانونی تجاوزات پر موجود گھروں،دُکانوں اور پلاٹوں کی قیمت کم ہونے کے بجائے مزید بڑھ رہی ہیں کیونکہ انہیں خریدنے والے پہلے سے زیادہ بڑھ چڑھ کر بولیاں لگا رہے ہیں۔
$$$123$$$
کیونکہ لالچی آدمی کے لئے نفع سے بڑھ کر کچھ قیمتی نہیں ہوتا حتیٰ کہ اپنی اور اپنے خاندان کی جان کا تحفظ بھی نہیں۔شاید یہ ہی وجہ ہے کہ نسلہ ٹاور کیخلاف عدالتی کارروائی کے بعد حکومت سندھ کی جانب سے ناجائز تجاوزات اور غیر قانونی تعمیرات کو ریگولرائزڈ کرنے کیلئے قانون سازی کی تجویز سامنے آنے کے بعد کراچی میں غیر قانونی تعمیرات میں تیزی دیکھنے میں آئی ہے اور شہر بھر میں بااثر افراد کی جانب سے ایسی خالی اراضی پر بھی گوٹھ،دیہات وغیرہ کے بورڈ لگا دیئے ہیں،جس پر ایک مکان بھی تعمیر نہیں ہے۔
$$$123$$$
جبکہ غیر قانونی تعمیرات کیلئے قانون سازی کی تجویز منظر عام پر آ جانے کے بعد اوپن مارکیٹ میں تجاوزات پر بنی ہوئی باؤسنگ اسکیموں کے پلاٹوں کی قیمتوں میں ہوش رہا اضافہ دیکھنے میں آیا ہے۔علاوہ ازیں بورڈ آف ریونیو میں 2012ء سے پہلے کے جعلی کاغذات بنانے کے عمل میں بھی تیزی آئی ہے اور بورڈ آف ریونیو 2020ء کے جدید دور میں بھی گوٹھ بنانے کی اجازت دے رہا ہے۔
$$$123$$$
ایک غیر سرکاری سروے کے مطابق صرف سہراب گوٹھ سے ٹول پلازہ تک صرف ایک دہائی کے دوران 12 سو سے زائد نئے گوٹھ بنا کر اربوں کی سرکاری اراضی فروخت کر دی گئی۔یعنی ہمارے ساتھ بھلے کتنے بھی مالی فراد یا جان لیوا حادثات ہو جائیں لیکن ہمارا لالچ ہمیں غیر قانونی تجاوزات پر اپنا گھر،دُکان وغیرہ بنانے کی ترغیب دیتا رہے گا۔
$$$123$$$
پاکستان ان 110 ممالک میں شامل ہے جسے واشنگٹن میں منعقدہ نام نہاد امریکی جمہوریت کانفرنس میں مدعو کیا گیا تھا۔یو ایس فریڈم ہاؤس انڈیکس فار ڈیموکریسیز نے مدعو کیے گئے 77 ممالک کو آزاد یا مکمل جمہوری ریاست قرار دیا جبکہ 3 کو جزوی آزاد قرار دیا گیا۔فہرست میں یورپ مدعو کیے گئے 29 ممالک کے ساتھ سرفہرست ہے،اس کے بعد مغربی نصف کرہ کے 27 ممالک ہیں،اس کے ساتھ ایشیا پیسفک اور سب صحارا افریقہ کے بالترتیب 21 اور 17 ممالک شامل ہیں۔
$$$123$$$
اس کے برعکس مشرق وسطیٰ،شمالی افریقہ،جنوبی اور وسطیٰ ایشیا کے چند ممالک ہیں جنہیں مدعو کیا گیا۔مشرق وسطیٰ میں صرف عراق اور اسرائیل،کو دعوت دی گئی جبکہ جنوبی اور وسطیٰ ایشیا سے صرف 4 ممالک، بھارت،مالدیپ،نیپال اور پاکستان کو بلایا گیا۔
$$$123$$$
چین نے امریکی جمہوریت کو بڑے پیمانے پر تباہی پھیلانے والا ہتھیار قرار دیا ہے۔چین کے مطابق امریکہ کی جانب سے منعقدہ نام نہاد ”کانفرسن برائے جمہوریت“ جمہوریت کی آڑ میں جمہوریت کو ناکام بنانے،تقسیم اور تصادم کو ہوا دینے اور اقوام متحدہ کے ساتھ بین الاقوامی نظام اور بین الاقوامی قانون کی بنیاد پر کھڑے عالمی قانونی ڈھانچے کو کمزور کرنے کی کوشش تھی۔
$$$123$$$
امریکہ جمہوریت کا مینار نہیں،امریکی طرز کی جمہوریت جمہوریت کے جوہر سے ہٹ چکی ہے۔امریکی طرز کی جمہوریت بدحالی سے بھری پڑی ہے۔جہاں پیسے کی سیاست،شناخت کی سیاست،تقسیم،سیاسی پولرائزیشن،سماجی تقسیم،نسلی کشیدگی اور دولت کی تفریق جیسے مسائل گھمبیر ہوتے جا رہے ہیں۔امریکی طرز کی جمہوریت امیروں کے لئے پیسے پر مبنی کھیل ہے۔
$$$123$$$
چین کی وزارت خارجہ کا کہنا ہے کہ امریکہ کی جانب سے جمہوریت پر کانفرنس کے اہتمام کا مقصد نظریاتی تعصب کی بنیاد پر تقسیم کرنا، جمہوریت کو آلہ کار کے طور پر استعمال کرنا، تنازعے اور محاذ آرائی کو اُکسانا ہے۔
$$$123$$$
چین ہر قسم کی جعلی جمہوریت کی مخالفت اور مقابلہ کرے گا۔ دوسری جانب امریکی سمٹ میں پاکستان نے شرکت سے معذرت کر لی۔سوال یہ ہے کہ کیا پاکستان کا اس کانفرنس میں شرکت نہ کرنے کا فیصلہ درست تھا؟۔مذکورہ سمٹ میں اسرائیل اور بھارت جیسے ممالک کو مدعو کر لیا گیا لیکن ترکی کو نہیں بلایا گیا۔جمہوریت کا آخر یہ کون سا پیمانہ ہے جس اسرائیل اور بھارت تو حقوق انسانی اور جمہوری اقدار کے اپنے بد ترین ریکارڈ کے باوجود پورے اُترتے ہیں لیکن ترکی جیسا ملک پورا نہیں اُترتا۔
$$$123$$$
امریکہ کی یہ کانفرنس دراصل چین کیخلاف ایک نئی صف بندی تھی۔امریکہ نے تائیوان کو بھی اس پروگرام میں دعوت دی۔تائیوان کا معاملہ چین کے لئے انتہائی اہم ہوتا ہے۔چنانچہ پاکستان ایک ایسی کانفرنس میں کیسے شریک ہو سکتا تھا جس میں چین کو تو مدعو نہ کیا گیا ہو۔تاہم امریکہ کے کثیر الاشاعت اخبار ”یو ایس اے ٹوڈے“ نے امریکی جمہوریت کا بھانڈا پھوڑ دیا ہے۔
$$$123$$$
اور اپنے ایک مضمون میں ووٹنگ کے حقوق کے لئے کام کرنے والے گروپ،بلیک ووٹرز میٹر کے شریک بانی کلف البرائٹ کا حوالہ دیتے ہوئے کہا گیا ہے کہ ایسے میں جب صدر بائیڈن عالمی ڈیموکریسی سمٹ کی میزبانی کر رہے ہیں،یہاں ہماری اپنی جمہوریت ٹوٹ رہی ہے،جب آپ کے اپنے ہی گھر میں آگ لگی ہو تو آپ جمہوریت کے لئے مشعل بردار نہیں بن سکتے۔
$$$123$$$
مضمون میں کہا گیا کہ جمہوریت کے ماہرین اور اس کی وکالت کرنے والوں کے لئے یو ایس کیپیٹل کی شورش امریکہ کی جمہوریت میں وسیع تر خامیوں کی واضح مثال تھی،اس شورش میں ایک مشتعل ہجوم نے آزادانہ اور منصفانہ صدارتی انتخابات کی توثیق کو روکنے کی کوشش کی۔
$$$123$$$
مضمون کے مطابق ناقدین کو خدشہ ہے کہ اگر صدر جوبائیڈن کی سربراہی کانفرنس اور کھلے معاشروں کے تحفظ کی وسیع تر کوشش کو کامیاب کرنا ہے تو امریکہ کو سب سے پہلے مثال پیش کرکے رہنمائی کرنی چاہیے اور اپنی ناکامیوں کو دور کرنا چاہیے۔مضمون میں مزید کہا گیا کہ اس میں دیگر اندرونی پریشانیوں میں بے تحاشا غلط معلومات،وسیع پیمانے پر عوامی عدم اعتماد اور بڑھتی ہوئی سیاسی پولرائزیشن بھی شامل ہے۔
$$$123$$$
یہ کوئی ڈھکی چھپی حقیقت نہیں کہ پاکستان نے اپنے قیام سے لے کر آج تک ہمیشہ امریکہ کے ساتھ دوستانہ تعلقات استوار رکھنے کے لئے مثبت کردار ادا کیا اور ان تعلقات کی پائیداری کے لئے بے پایاں قربانیاں دیں لیکن امریکی حکام نے ان قربانیوں کو کبھی نظر استحسان سے نہیں دیکھا اور پاکستان کو ہر بار ”ڈومور“ کا حکم ہی دیا جاتا رہا جس کی وجہ سے دونوں ممالک کے درمیان تعلقات دو طرفہ کی بجائے یک طرفہ ہو کر رہ گئے۔
$$$123$$$
یہی وجہ ہے کہ وزیر اعظم عمران خان کو بھی یہ کہنا پڑا کہ غلطیاں امریکہ نے کیں لیکن قربانی کا بکرا پاکستان کو بنایا گیا۔اسلامک پالیسی ریسرچ انسٹیٹیوٹ کی تقریب سے خطاب میں وزیر اعظم کا کہنا تھا کہ قربانیوں کا کریڈٹ دینے کی بجائے مغربی میڈیا نے اُلٹا پاکستان کو ڈبل گیم کھیلنے کے الزام میں بدنام کیا،امریکہ کی ناکامی کا ذمہ دار پاکستان کو ٹھہرایا۔
$$$123$$$
افغانستان کی جنگ میں امریکہ کا ساتھ دینے پر سب سے زیادہ نقصان پاکستان نے اُٹھایا اور سارا نزلہ بھی پاکستان پر گرا۔وزیر اعظم نے افغانستان کی جنگ میں امریکہ کا اتحادی بننے کو پاکستان کا تاریک دور قرار دیا اور کہا کہ شرم کا مقام تھا کہ ہم ساتھ بھی دے رہے ہیں اور اتحادی ہم پر بمباری بھی کر رہا ہے،ہمارے لوگ بھی مر رہے ہیں اور قصوروار بھی ہمیں ٹھہرایا جا رہا ہے۔
$$$123$$$
جو نقصان پاکستان نے اُٹھایا امداد اس کا چھوٹا سا حصہ بھی نہیں تھی۔وزیر اعظم نے دراصل ان الفاظ کے ذریعے ایک طرف امریکہ کو آئینہ دکھایا ہے تو دوسری جانب دنیا کی توجہ بھی اس جانب مرکوز کرائی کہ وہ ملک جس نے امریکہ کی خوشنودی اور اس کے مفاد کی خاطر بے شمار قربانیاں دیں اور نقصان اُٹھایا اسی کو موردِ الزام بھی ٹھہرایا گیا اور وہ اپنے نا کردہ گناہوں کی سزا امریکہ کی ناراضگی کی صورت میں بھگت رہا ہے۔
$$$123$$$
خیبر پختونخواہ کے نئے ضم قبائلی اضلاع میں امن قائم ہونے کے بعد ترقیاتی کام جاری ہیں. حکومت پاکستان, ضلعی انتظامیہ, سیکیورٹی فورسز ار دیگر ادارے ان علاقوں میں ترقی کے لئے اپنا کردار ادا کر رہے ہیں. ان اضلاع میں انفراسٹرکچر اور سڑکوں کی تعمیر, پینےکےطصاف پانی, صحت کی بنیادی سہولتوں کی فراہمی اور تعلیمی اداروں کے قیام پر خصوصی توجہ دی جا رہی ہے. 
$$$123$$$
اس سلسلے میں باجوڑ, مہمند اور خیبر سمیت تمام قبائلی اضلاع میں تعلیم کے فروغ کے لئے ناصرف نئے سکول اور کالجز تعمیر کئے جا ریے ہیں بلکہ پہلے سے موجود تعلیمی اداروں کی ازسرنو تعمیر بھی کی جا رہی ہے.
$$$123$$$
اسکے ساتھ ساتھ سیکیورٹی فورسز کی جانب سے ان اضلاع میں کیڈٹ کالجز کا قیام بھی جاری ہے. 
$$$123$$$
جن میں کیڈٹ کالج وارسک اور کیڈٹ کالج مہمند تعلیم علاقے میں تعلیم کے فروغ کے لئے اہم کردار ادا کر رہے ہیں. قبائلی اضلاع میں تعلیمی اداروں کے قیام کے سلسلے میں بھی بڑی تیزی سے کام جاری ہے. لڑکے اور لڑکیوں کے لئے ضلع باجوڑ میں تیس سے زائد سکول, مہمند میں بیس سے زائد سکول اور خیبر میں پچیس سے زائد نئے سکول قائم کئے جا چکے ہیں. جبکہ پہلے سے قائم تعلیمی اداروں کی ازسرنو تعمیر بھی جاری ہے.
$$$123$$$
قبائلی اضلاع میں نئے باب کا آغاز ہو چکا ہے. 
$$$123$$$
اور علاقے میں اتنی بڑی تعداد میں ترقیاتی کام اس بات کی عکاس ہیں کہ ان اضلاع میں امن بحال ہو چکا ہے. علاقے میں تعلیمی اداروں کا قیام نئ نسل کے لئے ایک اہم قدم ہے. حکومت پاکستان, ضلعی انتظامیہ اور سیکیورٹی فورسز اپنا کردار بخوبی ادا کر رہی ہیں. اب علاقے کی عوام کا فرض ہے کہ وہ اپنے بچوں کو سکول بھیجیں. تعلیم ان کے بچوں کا حق ہے. اور تعلیم کے ذریعے ہی ان علاقوں میں ترقی کی راہیں ہموار ہو سکتی ہیں.
$$$123$$$
پاکستان میں قیام امن کے لئے عوام, عوامی نمائندوں اور حکومتی اداروں کی لازوال قربانیاں ہیں. 
$$$123$$$
اس سلسلے میں تمام قبائلی اضلاع کے عوام نے بھی اہم کردار ادا کیا اور سیکیورٹی اداروں کے ساتھ مل کر اپنے علاقے میں امن قائم کیا. باجوڑ, مہمند اور خیبر سمیت دیگر قبائلی اضلاع کی عوام اس بات کا عہد کرتے ہیں کہ وہ امن کے داعی ہیں. اور اپنے علاقوں کی ترقی اور خوشحالی کے لئے نا صرف اپنا کردار ادا کریں گے بلکہ حکومت اور سیکیورٹی فورسز کے ساتھ مل کر علاقے میں امن خراب کرنے کی ہر کوشش کو ناکام بنائیں گے�
$$$123$$$
ایک بات تو ہم سب،پہلے ہی سے بہت اچھی طرح جانتے تھے کہ چونکہ سندھ اسمبلی کے ایوان میں پیپلز پارٹی کو غیر معمولی برتری اور واضح اکثریت حاصل ہے اس لئے اپوزیشن جماعتیں چاہے جتنا شور شرابا کر لیں یا سندھ اسمبلی کو گھیرے میں لے کر اس کے داخلی و خارجی راستے عارضی طور پر بند کروا دیں،یا چاہے احتجاجی سیاست سے آسمان ہی کیوں نہ اپنے سر پر اُٹھا لیں بہرحال نیا بلدیاتی قانون،پیپلز پارٹی اپنی مرضی،منشا اور مستقبل کے سیاسی اہداف کو پیش نظر رکھ ہی بنائے گی لیکن سندھ اسمبلی سے منظور کیا جانے والا نیا بلدیاتی قانون اس درجہ ”یک جماعتی“ مفادات کا آئینہ دار ہو گا کم از کم ایسی توقع ہر گز کسی کو پیپلز پارٹی جیسی جمہوری جماعت سے نہ تھی،کہنے کو تو بلدیاتی قانون میں کی گئی تمام ترامیم سندھ کی عوام کو پہلے سے زیادہ بااختیار اور طاقتور بنانے کیلئے کی گئی ہیں مگر حقیقت میں نئے بلدیاتی قانون کے تحت انعقاد پذیر ہونے والے بلدیاتی انتخابات کے بعد بلدیاتی اداروں اور ان میں متمکن ہونے والے افراد کی اہمیت و حیثیت پرکاہ برابر بھی نہیں رہے گی عین ممکن ہے کہ اس نئے بلدیاتی قانون کی روشنی میں ہونے والے بلدیاتی انتخابات میں کھڑا کرنے کے لئے صوبہ بھر میں کسی سیاسی جماعت بشمول پیپلز پارٹی کو سرے سے امیدوار ہی نہ ملیں کیونکہ بلدیاتی قانون میں نئی ترامیم کے تحت بلدیاتی اداروں کو حاصل بنیادی نوعیت کے اختیارات اور ذمہ داریاں بھی حکومت سندھ خود اپنے ذمہ لے لی لیں ہیں،آسان الفاظ میں یوں سمجھ لیں کہ سندھ کے نئے بلدیاتی ترمیمی ایکٹ کے تحت صوبے میں نافذ العمل بلدیاتی نظام کی پوری ہیت کذائیہ کو یکسر تبدیل کر دیا گیا ہے۔
$$$123$$$
نئے قانون کے تحت ضلع کونسل ختم کرکے ٹاؤن میونسپل کارپوریشن قائم کی جائیں گی جبکہ میونسپل ٹاؤن کی آبادی ایک لاکھ 25 ہزار تک ہو گی اور میٹرو پولیٹن کارپوریشن کی حدود میں کوئی دیہی علاقہ شامل نہیں ہو گا نیز نئے بلدیاتی قانون میں میٹرو پولیٹن سسٹم میں اضلاع کا پرانا نظام ختم کرکے ٹاؤن نظام متعارف کرایا گیا ہے جس میں اب میئر،ڈپٹی میئر کا انتخاب شو آف ہینڈ کے بجائے خفیہ رائے شماری کے ذریعے کیا جائے گا یعنی ٹاؤن میونسپل کونسل کے ارکان اپنے ساتھیوں میں سے ہی میئر اور ڈپٹی میئر کا انتخاب کر سکیں گے علاوہ ازیں بلدیاتی اداروں کی مدت میعاد،حلف اُٹھانے سے لے کر 4 سال تک ہو گی اور میٹرو پولیٹن کارپوریشن کی آبادی 50 لاکھ تک کر دی جائے گی۔
$$$123$$$
بلدیاتی قانون میں ترمیم کرکے کراچی سے ڈسٹرکٹ کونسل کو بھی مکمل طور پر ختم کر دیا گیا ہے اور اب ڈسٹرکٹ کونسل کی جگہ ٹاؤن میونسپل کمیٹیاں ہوں گی المیہ ملاحظہ ہو کر کراچی میڈیکل اینڈ ڈینٹل کالج،عباسی شہید ہسپتال سوبھراج ہسپتال،لیپروسی سینٹر،سرفراز رفیقی سینٹر جیسے اہم طبی ادارے بھی بلدیہ عظمی کراچی یعنی کے ایم سی سے لے کر سندھ حکومت کے حوالے کر دئیے گئے ہیں نیز پیدائش اور اموات کے رجسٹریشن سرٹیفیکیٹس کا کام بھی بلدیاتی اداروں سے واپس سندھ حکومت کو فراہم کر دیا گیا ہے جبکہ نئے قانون کے تحت بلدیاتی ادارے صحت اور تعلیم کے کسی بھی شعبے میں کوئی ادنی سی خدمات بھی انجام نہیں دے سکیں گے اور پبلک ہیلتھ،پرائمری ہیلتھ کے شعبے بھی آئندہ سے سندھ حکومت ہی چلایا کرے گی علاوہ ازیں تمام بڑے ہسپتالوں کے علاوہ،ڈسپنسریز،میڈیکل ایجوکیشن اور فرسٹ ایڈ جیسے چھوٹے موٹے عوامی خدمات کے اداروں کو بھی بلدیاتی اداروں کی دسترس سے باہر کر دیا گیا ہے۔
$$$123$$$
حد تو یہ ہے کہ فوڈ اینڈ ڈرنک کے قوانین بنانا اور ایسے اداروں کی رجسٹریشن کرنے کے اختیارات بھی چھین لئے گئے ہیں اور آئندہ سے بلدیاتی اداروں میں کام کرنے والا طبی عملہ بھی مکمل طور پر سندھ حکومت کے ماتحت آگیا ہے اب آپ سوچ رہے ہوں گے آخر پھر بلدیاتی انتخابات میں منتخب ہونے والے عوامی نمائندے کریں گے کیا؟تو جناب عرض یہ ہے کہ سندھ حکومت نے بلدیاتی قانون میں اگلی نئی ترمیم آنے تک پبلک ٹوائلٹس کو مکمل طور پر بلدیاتی نمائندوں کے زیر انتظام رکھنے کا فیاضانہ فیصلہ کیا ہے،واضح رہے کہ سندھ بھر میں نافذ العمل ہونے والے نئے بلدیاتی قانون کو پاکستان پیپلز پارٹی کے علاوہ تمام سیاسی جماعتوں بشمول وفاقِ پاکستان نے مکمل طور پر مسترد کر دیا ہے۔
$$$123$$$
وفاقی وزیر منصوبہ بندی اسد عمر نے سندھ حکومت کے بلدیاتی نظام کو عوام کے ساتھ دھوکہ قرار دیتے ہوئے سپریم کورٹ سے درخواست کی ہے کہ ”وہ اس سلسلے میں دائر پٹیشن کی جلد سماعت کرے کیونکہ سندھ کے ساتھ ناانصافی ہو رہی ہے جبکہ تحریک انصاف سندھ میں اس قانون کیخلاف تحریک بھی چلائے گی۔کراچی کو اس کا حق دلائیں گے ظلم نہیں ہونے دیں گے۔
$$$123$$$
سندھ حکومت کے نئے بلدیاتی نظام کے ذریعے کراچی کی عوام کو رہے سہے اختیارات سے بھی محروم کر دیا گیا ہے“۔
$$$123$$$
مسلم لیگ (ن) سندھ کے جنرل سیکرٹری سابق وفاقی وزیر خزانہ مفتاح اسماعیل نے بھی حیران کن طور پر نئے بلدیاتی قانون کو مسترد کرتے ہوئے کہا ہے کہ ”پیپلز پارٹی کا وفاق میں اور صوبے میں الگ الگ چہرہ ہے۔وفاق میں یہ فیڈریشن کی بات کرتے ہیں صوبے میں یہ عوامی و جمہوری حقوق سلب کرتے ہیں۔پیپلز پارٹی نے بلدیاتی اختیارات پر حملہ کیا ہے مزید اختیارات ختم کر دئیے ہیں۔
$$$123$$$
پیپلز پارٹی شہریوں کے حقوق پر حملے جاری رکھے ہوئے ہے“جبکہ سابق گورنر سندھ محمد زبیر کا اس بلدیاتی قانون کے متعلق کہنا تھا کہ ”سندھ میں فنڈز کی تقسیم این ایف سی کی بنیاد پر ہونی چاہئے لیکن پہلے سب کی نیت صاف ہونی چاہئے۔ن لیگ کے دور حکومت میں میں فیڈرل ٹیکس ریونیو ڈبل ہوا تو صوبے کو زیادہ پیسہ ملا مگر سمجھ نہیں آتا کہ اندرون سندھ میں پیسہ کہاں لگ رہا ہے اگر کراچی کے ساتھ زیادتی ہو رہی ہے تو کہیں تو پیسہ لگے“۔
$$$123$$$
یاد رہے کہ وفاقی سیاست میں پیپلز پارٹی اور مسلم لیگ ن ایک دوسرے کی حلیف ہیں لیکن نئے بلدیاتی قانون نے مسلم لیگ ن کی قیادت کو بھی سندھ میں پیپلز پارٹی کے خلاف سیاسی مہم جوئی میں شامل ہونے کا سنہرا موقع فراہم کر دیا ہے دوسری جانب ایم کیو ایم پاکستان نے بلدیاتی قانون میں ہونے والی ترامیم کے خلاف آل پارٹیز کانفرنس بلائی ہے جس میں دیگر اپوزیشن جماعتوں کے ساتھ مل کر کوئی متفقہ حکمت عملی اختیار کرنے کا فیصلہ کیا جائے گا مگر سچ تو یہ ہے کہ آنے والے انتخابات سندھ اسمبلی سے منظور شدہ نئے بلدیاتی قانون کے تحت ہی منعقد ہوں گے کیونکہ جو سیاسی جماعتیں بلدیاتی اداروں کی بحالی کے نام پر پیپلز پارٹی کے خلاف احتجاجی تحریک چلانے کا ارادہ رکھتی ہیں اصولی طور پر تو وہ بھی بلدیاتی اداروں کو مضبوط کرنے اور بلدیاتی نمائندوں کو اختیارات دینے کی سخت مخالف ہی ہیں اس لئے ہمارے ملک میں بلدیاتی نظام کے بجائے بالکل دیہاتی نظام کے پھلنے پھولنے کے امکانات انتہائی روشن ہیں۔
$$$123$$$
دنیا میں کورونا کے معاملے کم ہونے شروع ہی ہوئے تھے کہ اس کی نئی شکل اومیکرون سرخیوں میں آگئی۔جنوبی افریقہ اور بوتسوانا میں سب سے پہلے پایا گیا یہ ’ویرینٹ‘ اب تک کے سب سے زیادہ 50 ’میوٹیشن‘ (تبدیلی) کے ساتھ آیا ہے۔تقریباً 32 تبدیلیاں تو اسپائک پروٹین میں ہیں،اور ان میں سے 10 ایسے حصوں میں جو انفیکشن کی شرح،بیماری کی سنگینی اور ’امیون اسکیپ‘ یعنی ویکسین کی تاثیر کا تعین کرتی ہیں۔
$$$123$$$
یہی وجہ ہے کہ عالمی صحت تنظیم (ورلڈ ہیلتھ آرگنائزیشن) نے اسے ’ویرینٹ‘ آف کنسرن‘(وائرس کی تشویشناک شکل) تسلیم کیا ہے۔ڈیلٹا کے بعد یہ سب سے زیادہ متعدی ویرینٹ سمجھا جا رہا ہے۔ماہرین کے مطابق،اس میں بہت ساری تبدیلیاں ہیں،لیکن یہ سمجھنے کے لئے ہمیں کچھ دن مزید انتظار کرنا پڑے گا کہ اصلیت میں وائرس کی یہ نئی شکل ہمارے لئے کتنی بڑی تشویش کی بات ہے؟ویسے،اس عالمی وباء میں یہ تو واضح ہے کہ احتیاط اور بچاؤ سے بہتر کوئی دوسرا طریقہ نہیں ہے۔
$$$123$$$
اس نے یہ بھی بتا دیا ہے کہ ہمارا مستقبل ایک دوسرے کے ساتھ وابستہ ہے اور دنیا کے کسی بھی حصہ میں وائرس کی شکل بدلتی ہے تو وہ دوسرے حصہ کو بھی مساوی طور پر متاثر کر سکتی ہے۔
$$$123$$$
اومیکرون پانچواں’ویرینٹ آف کنسرن‘ ہے اور ڈیلٹا کے بعد گزشتہ سات ماہ میں پہلا۔نومبر کے دوسرے ہفتہ میں جنوبی افریقہ اور بوتسوانا میں پہلی بار ملی وائرس کی یہ نئی شکل اسرائیل،ہانگ کانگ،برطانیہ،بلجیم،اٹلی،چیک جمہوریہ،جرمنی اور آسٹریلیا سمیت کئی ممالک میں پھیل چکی ہے۔
$$$123$$$
دراصل،میوٹیشن ہر وائرس کی فطری خصوصیت ہے۔انفیکشن کے بعد جسم میں جب بھی وائرس پھیلتا ہے تو اس کی جینیاتی ترتیب میں کچھ تبدیلیاں ہو سکتی ہیں۔زیادہ تر تبدیلیاں غیر اہم ہوتی ہیں،لیکن کچھ کی وجہ سے اس کی خصوصیات میں تبدیلی ہو سکتی ہے۔سارس۔ کوو۔2 کے معاملہ میں اگر تبدیلی سے وائرس کے انفیکشن کی صلاحیت میں اضافہ ہو جاتا ہے یا سنگین بیماری ہوتی ہے یا بیماری کی علامات میں تبدیلی ہوتی ہے یا نئی شکل قدرتی یا ویکسین لگنے سے حاصل قوت مدافعت کو چکما دے جاتی ہے تو اسے ’ویرینٹ آف کنسرن‘ کا نام دیا جاتا ہے۔
$$$123$$$
اومیکرون میں پائی گئی کچھ تبدیلیاں پہلے الفا،بیٹا،گاما اور لیمبڈا ویرینٹ میں بھی پائی گئی تھیں۔پھر،وائرس کو سمجھنے کے لئے اکیلے تبدیلی کی بڑی تعداد مناسب نہیں ہوتی۔جیسے بیٹا ویرینٹ میں قوت مدافعت سے بچنے کی صلاحیت تھی اور تقریباً 100 ممالک میں اس کا پتا چلا تھا، پھر بھی یہ اہم ورژن نہیں بن پایا۔قابل ذکر ہے کہ پتا چلنے کے دو ہفتہ میں ہی اومیکرون جنوبی افریقہ کے کچھ صوبوں میں تیزی سے پھیل گیا۔
$$$123$$$
اس وجہ سے اس کو زیادہ متعدی سمجھا جا رہا ہے،لیکن کیا یہ سنگین بیمار کرتا ہے؟اس کے خلاف ویکسین کتنی کارگر ہے اور کیا یہ حقیقت میں تیزی سے پھیلتا ہے؟ان سب سوالات کے جواب سائنسی تحقیق میں پوشیدہ ہیں۔حالانکہ کچھ دنوں پہلے جنوبی افریقہ کے ڈاکٹروں کے ذریعہ کہی گئی یہ بات یقین دلایا گیا کہ اومیکرون سے متاثر افراد میں کوئی نئی یا غیر معمولی علامات نظر نہیں آتیں۔
$$$123$$$
اگر یہ ویرینٹ زیادہ متعدی ثابت ہوتا ہے تب بھی جن ممالک میں ویکسین ٹھیک ہے یا یہ صحیح سمت میں ہے،ان کو خطرہ کم ہے،کم ویکسین۔کوریج والے ممالک کے لئے خطرہ زیادہ ہو سکتا ہے۔
$$$123$$$
اتنا ہی نہیں،اس میں اگر قوت مدافعت سے بچنے کی صلاحیت نظر آتی ہے،تب بھی ویکسین کا اثر برقرار رہے گا، چاہے اس کی تاثیر کچھ کم ہو جائے۔ابھی اس بات کا بھی کوئی اشارہ نہیں ہے کہ نئی شکل بچوں یا دیگر ایج گروپ کے لوگوں کو الگ طرح سے متاثر کرتی ہے؟تشویش یہ ہے کہ کہیں پھر سے لاک ڈاؤن جیسی پابندیاں نہ لگ جائیں،لیکن اس کا خدشہ اس لئے نہ کے برابر ہے، کیونکہ وائرس کا پھیلنا ہم سب کے طور طریقہ پر منحصر کرتا ہے۔
$$$123$$$
بلاشبہ آج دنیا تکنیکی دور سے گزر رہی ہے جب کہ گزشتہ دور میں ایسا نہیں تھا۔ انسان اپنی عقلِ سلیم کی بنیاد پر ترقی اور کامیابی کے مراحل طے کرتا ہوا آج اس دور میں داخل ہو گیا ہے کہ اس نے پوری دنیا پر فتح حاصل کر لی ہے۔ بڑی سے بڑی بیماریوں، آفات اور مسائل کو چٹکیوں میں حل کرنے کا ذریعہ اللہ نے ہم انسانوں کو بنایا ہے ہمیشہ کوئی نہ کوئی بیماری، مشکلات اور پریشانیاں سر اُٹھاتی ہیں لیکن انسان اپنی عقلِ سلیم کی بنا پر ان پریشانیوں پر فوقیت حاصل کر لیتا ہے لیکن آج ایک غیر مرئی وباء نے پوری دنیا میں تباہی مچائی ہوئی ہے جسے ہم کورونا وائرس کے نام سے جانتے ہیں۔
$$$123$$$
اس وائرس نے پورے عالم کو اپنے شکنجے میں جکڑ لیا ہے،ہر طرف قیامت برپا کر دی ہے ۔بڑے سے بڑے طاقتور ملک نے اس مہلک وباء کے آگے اپنے ہاتھ پاؤں پھیلا دئیے ہیں۔ 
$$$123$$$
لاکھوں،کروڑوں لوگ اس بیماری میں مبتلا ہیں۔ہر دن ہزاروں اموات اس وائرس کی زد میں آنے سے ہو رہی ہیں لیکن بڑے سے بڑے ڈاکٹر،عالمی صحت تنظیم،یہاں تک کہ طاقتور سے طاقتور ملک میں جہاں کے ہسپتال عالمی پیمانے پر فہرست اول کا مقام رکھتے ہیں آج اس وائرس کے آگے بے بس ہو گئے ہیں۔
$$$123$$$
کوئی دوا،کوئی طاقت،کوئی تکنیک کام نہیں کر رہی ہے۔قدرت کی ایسی مار پڑی ہے کہ آج ساری دنیاوی طاقتیں اس کے آگے لاچار ہو گئی ہیں۔کل تک اپنی قوت کی بنا پر جن ممالک کا ڈنکا پوری دنیا میں بج رہا تھا آج وہ خون کے آنسو رو رہا ہے،کوئی راستہ نظر نہیں آتا۔اللہ نے ہم انسانوں کو دنیا کی تمام مخلوقات میں جو برتری عطا کی ہے آج اس برتری کے احساس نے ہمیں زعم میں مبتلا کر دیا ہے اور اسی تکبر اور زعم نے ہمیں تباہی کے دہانے پر لا کر کھڑا کر دیا۔
$$$123$$$
ہم نے قدرت سے کھلواڑ کرنا شروع کر دیا تو قدرت نے ہمارے اوپر اپنا عذاب مسلط کر دیا۔دنیا کی رنگینیوں میں ہم ایسا کھو گئے تھے کہ اچھے،برے،حرام،حلال کی تمیز ہی ختم ہو گئی تھی۔ہمارے گناہوں کی گٹھری اتنی بھاری ہو گئی تھی کہ ہم اس کے بوجھ سے جھکے ہوئے تھے،ہمارے دل اتنے سیاہ اور پتھر ہو چکے تھے کہ ہم ہر احساس سے عاری ہو گئے۔ہمیں خوابِ غفلت سے بیدار کرنے کے لئے قدرت نے ابھی ایک ہلکا سا طمانچہ مارا کہ پورے عالم میں تہلکہ مچ گیا۔ آج ضرورت اس بات کی ہے کہ ہم اللہ کے آگے روئیں گڑگڑائیں اور اپنے گناہوں سے توبہ کریں تاکہ اللہ کا جو قہر ہم پر نازل ہوا ہے اللہ ہمیں اس سے نجات دے،ہمارے گناہوں کو معاف فرمائے،اپنے دین پر چلنے کی اور نیک عمل کرنے کی توفیق بخشے۔آمین
$$$123$$$
پاکستان کے ساتھ بھارت کا آبی تنازع تقسیم ہند کے ساتھ ہی شروع ہو گیا تھا کیونکہ ”بنیئے“ نے شروع دن سے ہی برصغیر کی تقسیم کو شروع دن سے ہی تسلیم نہ کرتے ہوئے پاکستان کو کمزور کرنے کی سازشیں شروع کر دی تھیں تاکہ یہ اپنے پاؤں پر کھڑا نہ ہو سکے اور کسی نہ کسی طرح اس کا محتاج اور دست نگر رہے اسی بناء پر سونا اُگلنے والی زرعی زمینوں کو بنجر کرنے کیلئے دریاؤں پر نت نئے ڈیم تعمیر کرنے کی منصوبہ بندی کی جا رہی ہے۔
$$$123$$$
پاکستان میں آنے والے دریاؤں پر بند باندھنے کا کام ایک عرصہ سے جاری ہے جس کا اندازہ اس امر سے بخوبی لگایا جا سکتا ہے کہ 3 دریا راوی،ستلج اور بیاس تو سندھ طاس معاہدہ کے تحت ویسے ہی ”بنیئے“ کے قبضہ میں جا چکے ہیں،بگلیہار اور کشن گنگا ڈیم منصوبے کا آغاز 2009ء میں ہوا کے معاملے میں بھی عالمی بینک سے اس وقت رجوع کیا گیا جب ڈیم کی تعمیر کا بیشتر کام مکمل ہو چکا تھا،یاد رہے کہ یہ پاور سٹیشن پاکستانی سرحد کے قریب قائم کیا گیا۔
$$$123$$$
1960ء میں پانی کی تقسیم کے معاملے میں عالمی ادارے کے نوٹس لینے سے بھارتی شرانگیزی سے بڑی حد تک نجات مل گئی تھی۔سندھ طاس معاہدے کے تحت یہ طے پایا تھا کہ دریائے سندھ کے نظام کے ساتھ جڑے ہوئے 6 دریا جو بھارت اور پاکستان کی حدود میں بہتے ہیں برابری کی سطح پر تقسیم کئے جائیں گے چنانچہ اس معاہدے کے تحت 3 دریا یعنی دریائے سندھ، جہلم اور چناب پاکستان کی ملکیت اور راوی،بیاس اور ستلج بھارت کی ملکیت مان لئے گئے لیکن چونکہ اس کی نیت میں فتور تھا۔
$$$123$$$
بھارت جس تیزی کے ساتھ یکے بعد دیگرے ڈیموں پر ڈیم تعمیر کر رہا ہے ان کی تکمیل کے بعد پاکستان میں پانی کا بحران مزید شدت اختیار کر جائے گا اور دریا جہلم اور چناب جو پہلے ہی خشک ہوتے جا رہے ہیں مزید خشک ہو کر چٹیل میدان بن جائیں گے،یاد رہے کہ حال ہی میں اس نے اپنے غیر قانونی زیر قبضہ جموں و کشمیر اور لداخ میں دریائے سندھ پر 8 نئے ہائیڈرو پراجیکٹس شروع کرنے کا فیصلہ کیا ہے جن میں سے ایک جموں و کشمیر جبکہ 7 منصوبے لداخ میں ہوں گے۔
$$$123$$$
272.03 کروڑ روپے کی لاگت سے لداخ میں ڈر بکشیو ہائیڈرو الیکٹرک پراجیکٹ 30 ماہ کی مدت میں مکمل کیا جائے گا۔2005ء میں مقبوضہ کشمیر میں پاکستان کے حصے کے دریا جہلم کے معاون دریا کشن گنگا پر جو پاکستان میں دریائے نیلم کے نام سے جانا جاتا ہے ایک پن بجلی پلانٹ تعمیر کرنے کا یک طرفہ اعلان کر دیا حالانکہ معاہدے کے تحت بھارت اس کا قطعی مجاز نہیں تھا۔
$$$123$$$
ڈیموں کی تعمیر سے کوئی ذی شعور انکار نہیں کر سکتا موجودہ حالات میں تو ان کی ضرورت شدت سے محسوس کی جا رہی ہے لیکن مفاد پرست ٹولے نے کالا باغ ڈیم جس میں دریائے سندھ کے علاوہ دریائے کابل،کنٹر،سوات،دیر اور سوان کا پانی بھی جمع ہو سکتا ہے کی تعمیر کو ذاتی مفادات کی بھینٹ چڑھائے رکھا جس کا نتیجہ یہ نکلا کہ توانائی بحران سے پاکستان کا معاشی ہب اور روشنیوں کا شہر کراچی اندھیروں میں ڈوب گیا۔
$$$123$$$
دنیا بھر میں چھوٹے بڑے ڈیموں کی تعداد ایک اندازے کے مطابق 10 لاکھ کے قریب ہے جن میں پانی ذخیرہ کرنے کی صلاحیت 90 ہزار کیوبک کلو میٹر ہے ان میں سے 50 ہزار ایسے بڑے ڈیمز ہیں جن کی اونچائی 2 سو فٹ سے زیادہ ہے۔پاکستان دنیا کا وہ واحد ملک ہے جہاں 1974ء کے بعد اگر کسی دور میں ڈیم بنانے کی کوشش بھی کی گئی تو اسے مفاد پرست ٹولے نے پایہ تکمیل تک نہ پہنچنے دیا۔
$$$123$$$
ڈیموں کی تعمیر اور پانی ذخیرہ کرنے کے انتظامات نہ ہونے سے اوسطاً سالانہ 30 ملین ایکڑ فٹ کے لگ بھگ پانی ضائع ہو جاتا ہے۔ امریکہ دریائے کلو ریڈا پر 9 سو،مصر دریائے نیل پر ایک ہزار اور جنوبی افریقہ دریائے اورنج پر 5 سو دن پانی ذخیرہ کرنے کی صلاحیت رکھتا ہے لیکن اس کے برعکس پاکستان صرف 30 دن پانی ذخیرہ کر سکتا ہے جو انتہائی پریشان کن صورتحال ہے،افسوسناک امر یہ بھی ہے کہ 1951ء میں پاکستان میں پانی کی دستیابی فوکس سالانہ 5 ہزار 260 مکعب میٹر تھی جو کہ آبادی میں اضافے اور ذخائر کی عدم موجودگی کے باعث اب کم ہو کر ایک ہزار مکعب میٹر سالانہ ہو گئی ہے۔
$$$123$$$
پانی ذخیرہ نہ ہونے کے باعث پاکستان کو سالانہ 29 ملین ایکڑ فٹ تقریباً 21 ارب ڈالر مالیت کا پانی سمندر میں پھینکنا پڑتا ہے جبکہ دنیا بھر میں اوسطاً یہ شرح 8.6 ملین ایکڑ فٹ ہے۔
$$$123$$$
زراعت،توانائی کے شعبے میں بحران اور پینے کے صاف پانی کی فراہمی جیسے مسائل کے شکار پاکستان میں صرف 18 ڈیم ”اونٹ کے منہ میں زیرہ“ کے مترادف ہیں،ہر سال صاف پانی کی عدم دستیابی سے لاکھوں افراد نقل مکانی پر مجبور جبکہ ہزاروں انسانی جانیں ضائع ہو رہی ہیں۔
$$$123$$$
بھارتی آبی جارحیت کے منصوبے جو برسوں پہلے ہی منظر عام پر آگئے تھے کی روک تھام کیلئے سنجیدگی سے کوئی نوٹس نہیں لیا گیا جس کا ملک دشمن عناصر نے خوب فائدہ اُٹھایا لہٰذا اب ضرورت اس امر کی ہے کہ بھارت کی طرف سے جموں و کشمیر اور لداخ میں دریائے سندھ پر 8 نئے ہائیڈرو پراجیکٹس شروع کرنے کے حالیہ فیصلہ کیخلاف بروقت عالمی بینک کا دروازہ کھٹکھٹایا جائے۔
$$$123$$$
اس میں کوئی دورائے نہیں ہیں کہ تحریک انصاف آبی ذخائر کی ضرورت پر سنجیدگی سے کام کرتی نظر آرہی ہے اور اس سلسلے میں تحصیل دو بندی،گلستان قلعہ اور بھنڈار میں سٹوریج ڈیموں کے علاوہ خضدار میں دارا ڈیم،کوئٹہ میں منگی ڈیم،لورالائی میں ماڑہ تنگی،مہمند،بھاشا،کرم تنگی،نئی گاج اور نولانگ ڈیم سمیت متعدد منصوبوں پر کام جاری ہے لیکن اس کے ساتھ ساتھ ضرورت اس امر کی بھی ہے کہ مودی کی آبی جارحیت کا ہر صورت مقابلہ کرنا ہمارا قومی فریضہ ہے ورنہ ہماری آنے والی نسلیں کبھی معاف نہیں کریں گی۔
$$$123$$$
وزیراعظم عمران خان کو چاہئے کہ بھارت کے ظالمانہ اقدامات کا فوری نوٹس لیتے ہوئے اسے عالمی عدالت انصاف میں چیلنج کرکے کالا باغ سمیت دیگر ڈیموں کی تعمیر کو یقینی بنانے کیلئے احکامات جاری کریں تاکہ مستقبل میں درپیش آنے والے مسائل کا بروقت تدارک کیا جا سکے۔
$$$123$$$
اس وقت ٹرانسپورٹ انڈسٹری تباہی کے دہانے پہنچ چکی ہے۔گڈز ٹرانسپورٹ‘آئل ٹینکرز اور بس اونرز سب‘دیوالیہ ہونے کے قریب ہیں کیونکہ کرایوں میں اضافے کا غیر منصفانہ فارمولہ لاگو ہے جو مہنگائی میں اضافے کا پوری طرح سے ازالہ نہیں کرتا اس وقت اسٹیٹ بینک کی جانب سے سود کی شرح بہت زیادہ ہے اور جن لوگوں نے بینکوں سے گاڑیاں لیزنگ پر لے رکھی ہیں ان کے لئے اقساط کی بروقت ادائیگی تقریباً ناممکن ہو چکی ہے۔
$$$123$$$
سانحہ احمد پور شرقیہ کے بعد اوگرا کے غیر حقیقی احکامات کے باعث آئل ٹینکرز مالکان فاقہ کشی پر مجبور کر دیئے گئے ہیں،نئے ماڈل کی گاڑیاں بنا کر آئل مارکیٹنگ کمپنیز میں رجسٹرڈ کرانے والے آئل ٹینکرز مالکان کی حالت زار بہت خراب ہے ایسے حالات میں رہی سہی کسر آئل ریفائنریز‘آئل ڈپوز کے عملے نے پوری کر دی ہے۔
$$$123$$$
پیٹرولیم مصنوعات اور مائع چیزوں کی لوڈنگ اور ان لوڈنگ کے وقت عالمی طور پر ٹینک کا درست ڈپ اور اس وقت کا درست ٹمپریچر بہت معنی رکھتا ہے ہونا تو یہ چاہئے کہ ہر آئل ٹینکر کے عملے کے پاس ڈپ راڈ اور ٹمپریچر چیک کرنے کے لئے تھرما میٹر ہو اور آئل ٹینکر کو لوڈ یا خالی کرتے وقت ریفائنریز اور ڈپوؤں کا عملہ اپنے ڈپ اور ٹمپریچر کو ہر لمحے بدلتے موسم کے باعث ہر 2 گھنٹے بعد نوٹ اور تبدیل کرتا رہے تاکہ درست ترین اعداد و شمار سے گاڑی کی لوڈنگ اور ان لوڈنگ ہو سکے جس آئل ٹینکر کے عملے کے پاس ڈپ اور ٹمپریچر چیک کرنے کی سہولت موجود ہوتی بھی ہے تو آئل ریفائنریز اور ڈپوؤں کا عملہ لوڈنگ اور خالی کرتے وقت ان کو اس بات کی اجازت نہیں دیتا کہ ان کے ڈپ اور ٹمپریچر کو اہمیت دے اور درست اعداد و شمار کے مطابق گاڑی کو لوڈ یا خالی کیا جائے بلکہ آئل ریفائنریز کا کرپٹ عملہ پیسوں کی لالچ میں غلط اعداد و شمار درج کرتا ہے جس سے آئل ٹینکر کو ہر ٹرپ پر 150 لیٹر تک شارٹیج کا سامنا کرنا پڑ رہا ہے اس معاملے میں جو ڈرائیور آئل ریفائنریز اور ڈپوؤں کے عملے کو آئل ٹینکر لوڈ یا خالی کرتے وقت مناسب رقم دے دیتے ہیں تو ان کو مال پورا ہونے کی تصدیق کرکے دی جاتی ہے اور کوئی شارٹیج نہیں لکھی جاتی۔
$$$123$$$
وفاقی وزیر پیٹرولیم،وفاقی سیکریٹری پیٹرولیم اور چیئرمین اوگرا کو اس معاملے کا فوری طور پر نوٹس لینا چاہئے اور تمام آئل ریفائنریز آئل مارکیٹنگ کمپنیز اور ڈپوؤں کو احکامات دینے چاہئیں کہ ”ہر آئل ٹینکر کو ڈپ اور ٹمپریچر کرنے کا حق حاصل ہے اور اسے ہر کمپنی کو تسلیم کرنا ہو گا تاکہ راشی افراد کی ذاتی لالچ سے آئل ٹینکرز انڈسٹری معاشی تباہی سے بچ سکے“تمام آئل ریفائنریز‘آئل مارکیٹنگ کمپنیز اور ڈپوؤں کے افسران کو پابند کیا جائے کہ آئل ٹینکرز کے عملے کو بھرپور طریقے اس حق کے استعمال کی بھرپور سہولت ملنی چاہئے تاکہ حق تلفی کا خاتمہ ممکن ہو سکے۔
$$$123$$$
ٹرانسپورٹ انڈسٹری سے تعلق رکھنے والے زیادہ افراد کا تعلق بلوچستان،کے پی کے،جنوبی پنجاب اور پوٹھوہار کے پسماندہ علاقوں سے ہے ان افراد کی کفالت کا واحد ذریعہ ہی ان کی ٹرانسپورٹ ہے جس سے ناصرف ان کی اپنی فیملی بلکہ گاڑیاں چلانے والوں سے لے کر مرمت و دیگر شعبوں کے سینکڑوں خاندانوں کی کفالت ہوتی ہے ان تمام علاقوں کے لوگوں نے حکمراں جماعت کو اسی لئے ووٹ دیا تھا تاکہ حکومت ٹرانسپورٹ انڈسٹری کو حائل مشکلات کا خاتمہ کرکے معاشی خوشحالی کی جانب اہم فیصلے کرے گی لیکن موجودہ حکومت کے اقتدار میں آنے کے بعد مہنگائی سے جہاں ہر طبقہ معاشی بدحالی کا شکار ہوا ہے وہیں ٹرانسپورٹ انڈسٹری دیوالیہ پن کے قریب پہنچ چکی ہے ان حالات میں غلط اعداد و شمار کے گورکھ دھندے سے آئل ٹینکرز کا مسلسل استحصال روکنا حکومت کی ذمہ داری ہے اور اس سلسلے میں فوری مناسب احکامات صادر ہونے چاہئیں۔
$$$123$$$
جنرل پرویز مشرف کا دور حکومت اس حوالے سے بھی آئیڈیل تھا کہ جب اسٹیٹ بینک کا مارک اپ ریٹ 4 فیصد تک کی نچلی سطح پر آگیا تھا اور اس وقت کے گورنر اسٹیٹ بینک ڈاکٹر عشرت حسین کے حکم پر تمام بینک بغیر سیکیورٹی کے مجموعی قرضوں کا 50فیصد عام آدمی کو مائیکرو فنانس کر رہے تھے اس دور میں معیشت اپنے عروج پر تھی اور اس دور حکومت میں ٹرانسپورٹ انڈسٹری کو بھی بہت کم ریٹ پر گاڑیاں فنانس ہونے کے باعث ٹرانسپورٹرز خوشحال تھے۔
$$$123$$$
مجھے اچھی طرح یاد ہے کہ جنرل پرویز مشرف نے جب اقتدار چھوڑا تو اس وقت جاپانی ٹائر برج اسٹون کی ایک جوڑی کی قیمت 37 ہزار 5 سو روپے تھی۔بدقسمتی سے جمہوری ادوار میں معیشت کی حالت زار ہمیشہ سے خراب ہوتی ہے کیونکہ عالمی مالیاتی اداروں سے قرضے لے کر معیشت کو چلایا جاتا ہے جس سے ان عالمی مالیاتی اداروں کی ڈکٹیشن پر مہنگائی ہو رہی ہوتی ہے۔
$$$123$$$
پیپلز پارٹی کے دور حکومت میں مہنگائی تو بڑھی لیکن اس حکومت نے آئل ٹینکرز کے اس وقت کے کرایوں کو دو گنا کر دیا تھا کیونکہ صرف ڈیزل کی قیمت میں اضافے کی شرح سے کرایوں میں اضافہ غیر منصفانہ ہے۔
$$$123$$$
وقت کے ساتھ ساتھ ٹائر‘اسپیئر پارٹس‘ٹول ٹیکس‘ایکسائز ٹیکس‘فٹنس‘انشورنس‘پرمٹ‘ڈرائیوروں کی تنخواہیں‘دفتری اخراجات سمیت ہر چیز کی قیمت میں زبردست اضافہ ہو رہا ہوتا ہے لیکن حکومت کی جانب سے صرف ڈیزل کی قیمت میں اضافے کی شرح سے کرایوں میں اضافہ درست نہیں کچھ عرصہ قبل جو انجن کا سامان 3 لاکھ میں آجاتا تھا آج اس کی قیمت 6 لاکھ سے تجاوز کر چکی ہے لیکن کرایوں میں اضافے کے فارمولے میں ان اخراجات کا کوئی ذکر نہیں ہوتا اسی طرح اب چائنا کے ٹائر کی ایک جوڑی کی قیمت 1 لاکھ 30 ہزار تک جا پہنچی ہے جس کی لائف بمشکل ایک سال بھی نہیں ہوتی۔
$$$123$$$
حکومت کو چاہئے کہ کرایوں میں اضافے کے لئے صرف ڈیزل کی قیمت میں اضافے کی شرح کے بجائے اسپیئر پارٹس،ٹائر و دیگر اشیاء کی قیمتوں میں اضافے کی شرح کو بھی شامل کرکے کرایوں میں اضافے کا فارمولہ تشکیل دے تاکہ ٹرانسپورٹ انڈسٹری اپنا کاروبار جاری رکھ سکے اور اس سے وابستہ کروڑوں خاندان معاشی بدحالی سے نکل سکیں۔
$$$123$$$
ڈاکٹر سید نعیم حیدر نقوی
$$$123$$$
دنیا بھر کی طرح وطن عزیز پاکستان میں بھی گزشتہ چند برس سے کورونا وائرس کی وجہ سے خوفناک معاشی مسائل جنم لے چکے ہیں جن میں سے ایک بڑا مسئلہ نظام تعلیم کا بری طرح سے متاثر ہونا ہے۔بیرونی ممالک‘یونیسیف اور کئی دیگر تھیں ان پر پابندی لگنے سے تمام فلاحی کام بری طرح سے متاثر ہوئے ہیں۔
$$$123$$$
کورونا ویکسین نہ لگوانے والے طلباء اور عوام کو میٹرو بس پر سفر کرنے سے روکا جا رہا ہے جبکہ پہلے ہی سے لمبے عرصے تک تعلیمی اداروں کا بند رہنا اور لوگوں میں آن لائن کلاسز کے ذریعے تعلیم حاصل کرنا سننے میں تو کافی آسان لگتا ہے جبکہ حقیقت میں آن لائن کلاسز کے ذریعے تعلیم حاصل کرنا انتہائی مشکلات سے کم نہیں جبکہ آن لائن تعلیم حاصل کرنے میں مختلف قسم کے مسائل درپیش رہتے ہیں جیسے کہ نیٹ ورک کا سست ہونا اور کلاسز کا جوائن نہ ہونا جیسی مشکلات کا سامنا رہتا ہے جبکہ اساتذہ کلاسز کو ریکارڈ کرنے کی آپشن نہیں دیتے نیٹ ورکنگ کے سست ہونے کے باعث طلبہ کو کلاس روم سے باہر نکال دیا جاتا ہے جس کی وجہ سے اساتذہ کے لیکچر نوٹ کرنے میں مشکلات درپیش رہتی ہیں کہنے کو ہم بہت ترقی یافتہ ہو چکے ہیں جبکہ ہم تعلیمی نظام میں بہت پیچھے رہ چکے ہیں جبکہ کورونا وباء میں ایک ہی گھر کے زیادہ بچوں کا آن لائن تعلیم بغیر کسی سہولت کے جاری رکھنا ناممکن ہے۔
$$$123$$$
ماں کی گود سے قبر تک جاری رکھنے کا حکم ہے اگر ملک میں لوگ باشعور عوام کی طرح برتاؤ کریں تو پہلے کی طرح کورونا وباء کو مات دے دینے یہاں پر بھی بیرون ممالک کی طرح آن لائن تعلیم کی بجائے مکمل طور پر احتیاط اور احتیاطی تدابیر کے ساتھ سماجی فاصلہ قائم کرکے اور حفاظتی کٹس مہیا کرکے تعلیم دی جاتی تو یقینا کورونا کے مہلک اثرات سے بچا جا سکتا تھا مگر حکمرانوں کی نا اہلی کی وجہ سے بروقت انتظام نہ کئے جانے کی وجہ سے کورونا وائرس کا پھیلاؤ مزید بڑھتا گیا یہی حال ڈینگی وائرس کا بھی ہے صفائی ستھرائی اور سپرے نہ کروانے کی وجہ سے ڈینگی وائرس اور ملیریا بخار زور پکڑتا جا رہا ہے اور سموک بھی بڑھتا جا رہا ہے جبکہ کورونا جیسی عالمی حقیقت جس کو چند لوگوں نے سمجھ بوجھ اور علم نہ ہونے پر من گھڑت قصہ کہانی سمجھ کر نظر انداز کر دیا اور اس کے برعکس یا شعور با علم لوگوں نے احتیاطی تدبیریں اختیار کرتے ہوئے اپنا بچاؤ کیا اسے اندازہ لگایا جا سکتا ہے کورونا وباء کی وجہ سے پاکستان میں اجتماعی طور پر اس بات کا ادراک کیا گیا ہے کہ ہمارا تعلیمی نظام کس طرح کمزور ہو چکا ہے تاہم اس ادراک کے نتیجے میں اب تعلیمی شعبہ ملک میں تمام سٹیک ہولڈرز کی توجہ کا مرکز بن گیا ہے۔
$$$123$$$
کورونا وائرس کی وباء نے دنیا بھر میں نجرانی کیفیت پیدا کئے رکھی جبکہ کوئی بھی ملک اس خطرناک صورتحال سے نمٹنے کیلئے تیار نہیں تھا جس کے باعث مختصر وقت میں لاک ڈاؤن لگا کر اس وباء پر کنٹرول کرنے کی بھرپور کوششیں کی گئیں ان مشکل حالات میں نظام زندگی کا حقیقی طور پر تجربات سے گزارنا پڑھا جس نے پاکستان کے تعلیمی نظام میں اس طرح کی خطرناک صورتحال میں متحد خامیوں کے انکشافات کیلئے شروع دن سے پاکستان ٹیلی کمیونیکیشن محکمہ نے اس ضمن میں پہلے قدم بڑھاتے ہوئے جدید سلوشنز کی پیشکش کی جس کا مقصد ملک میں تعلیمی بحران کے خاتمے پر توجہ مرکوز کروانا تھا جبکہ ڈیجیٹل تعلیم کا تصور انٹرن شپ پروگرام میں دیکھا جا سکتا ہے شرکاء کو گھروں میں محفوظ رہتے ہوئے تربیت کی گئی اور پی ٹی سی ایل ڈیجیٹل سلوشن کی مدد سے ان کے استعداد کار بہتر بنایا گیا حکومت اور انفورمیشن کمیونیکیشن ٹیکنالوجی فراہم کندہ بالخصوص ڈیجیٹل پاکستان کے وزن کے تحت ڈیجیٹل ذرائع سے پاکستان کے تعلیمی شعبہ کی بحالی کیلئے عملی طور پر متحرک ہوئے ہیں جبکہ وزارت تعلیم کے تعلیمی شعبہ سے متعلقہ تمام اسٹیک ہولڈرز کو کورونا کی وباء سے ہونے والی تباہی سے متعلق تفصیل سے آگاہ کیا چند ماہ کے لئے سکولوں کالجز کی بندش کے باعث لاکھوں طلبہ اپنے گھروں میں محفوظ ہو کر رہ گئے حتیٰ کہ تمام تعلیمی اداروں کو کھولنے کے لئے ایس او پیز بنائے گئے تاکہ کورونا وائرس سے قبل ایام کے مقابلے تعلیمی اداروں میں کلاس رومز میں کی مکمل حاضری کو محدود کیا جا سکے مطلب یہ ہے کہ تعلیمی اداروں میں بہتری لائی جا سکے۔
$$$123$$$
پاکستانی تعلیمی اداروں میں بہتری کی گنجائش موجود ہونے کے باوجود وزارت تعلیم خواب غفلت سے بیدار ہونے کو تیار نہیں ضرورت اس امر کی ہے کہ حکومت وقت ڈیجیٹل پر مبنی تعلیمی نظام تیار کرے جس کے باعث ناصرف تعلیمی شعبہ کے نقصانات کو کم کرنے میں یقینا مدد ملے گی بلکہ ملک میں ایک موٴثر اور محفوظ تعلیمی نظام کی راہ بھی ہموار ہو گی حکومت اور ptcl جیسا کارپوریٹ سیکٹر کے درمیان جامع اشتراک پاکستان میں تعلیمی شعبہ کو مزید تحفظ فراہم کر سکتا ہے جبکہ ٹیلی کمیونیکیشن نے اپنی ذمہ داریوں کا احساس کرتے ہوئے کورونا کے دوران ملک بھر میں تعلیمی شعبہ میں بڑی تیزی کے ساتھ منصوبہ بندی اور بہتر سہولیات کا آغاز کیا انسٹی ٹیوٹ آف چارٹرڈ اکاؤنٹنٹس آف پاکستان آئی سی اے پی کو جدید ترین لینڈز لائن اور وائرز سروسز کی فراہمی کیلئے شراکت داری کرکے اس ضمن میں بھرپور قائدانہ کردار ادا کیا ہے اور تعلیمی نظام کیلئے گھر گھر خصوصی پیکج اور کم چارجز پر لامحدود انٹرنیٹ سروس پیکج کی فراہمی کی پیشکش کی تاکہ طلباء اپنی آن لائن کلاسز میں لیکچرز باآسانی سے لے سکیں تاکہ اپنی تعلیم کو جاری رکھ سکیں اب جبکہ نجی اور سرکاری تعلیمی ادارے بھی آن لائن تعلیم کی فراہمی پر زور دے رہے ہیں جبکہ موجودہ صورتحال کورونا وباء کی وجہ آئے روز تعلیمی ادارے بندش کا شکار چلے آ رہے ہیں جس کے باعث طلباء اور والدین کو کئی درپیش مسائل کا سامنا کرنا پڑ رہا ہے تعلیمی اداروں کے اخراجات بھی کم ہو رہے ہیں اساتذہ کو بھی تنخواہیں کم دی جا رہی ہیں المیہ یہ ہے کہ طلباء سے مکمل فیسوں کا سلسلہ جاری ہے جبکہ تعلیمی اداروں میں سرمایہ کاری کی ضرورت پہلے سے کہیں زیادہ بڑھ گئی ہے یہ سرمایہ کاری تعلیمی اداروں کی بندش کے دوران ملک بھر کے سب سے پسماندہ علاقوں میں تعلیمی اداروں کے بچوں کی تعلیم تک رسائی ممکن بنانے اور ان طلباء کے تعلیمی سلسلہ کو جاری رکھنے کے لئے انتہائی اہم ہے جبکہ ہمارے ملک کو لاحق اس تعلیمی ایمرجنسی سے بھی زیادہ پریشان کن بات شاید یہ ہے کہ تعلیمی بجٹ حکمرانوں کی ترجیحات کہی دور دور تک دکھائی نہیں دے رہی اتنے خطرناک حالات کے باوجود بجٹ 2021ء اور 2022ء کے حوالے سے ہونے والی اب تک تعلیمی کانفرنس اور تعلیمی تبدیلی پر سرمایہ کاری پر سرے سے عملی اقدامات نہ ہونے کے برابر چلے آ رہے ہیں ان مشکل حالات میں ہی لگتا ہے کہ پچھلے 20 سالوں کی عکاسی کرتے ہوئے آنے والے مالی مسائل میں بھی تعلیم کیلئے ترقیاتی بجٹس میں کوئی خاطر خواہ اضافہ نہیں ہو سکے گا جبکہ رواں مالی سال کی طرح شاید کچھ صوبوں میں تعلیمی سرمایہ کاری میں نمایاں کمی متعارف کروانے کا بھی اندیشہ ہو سکتا ہے اگر ہمارے حکمران پچھلی دو دہائیوں کی طرح اس بار بھی تعلیم میں سرمایہ کاری سے نظر چرانا چاہیں تو شاید ان کا ذہن تبدیل کرنا تو ممکن نہ ہو گا جبکہ بحیثیت پاکستانی ہونے کے ناطے اس بات کی نشان دہی کروانا ہمارا فرض ضرور ہے کہ تعلیم کے بغیر پاکستان ہمیشہ خود کو کسی نہ کسی نت نئی ایمرجنسی سے لڑتا پائے گا حکمرانوں کے سیاسی طور طریقے اور سیاسی بحانے اور مصلحتیں ایک طرف حقیقت یہ ہے کہ صرف ایک تعلیم یافتہ پاکستان ہی مستقبل میں آنے والی ہر ایمرجنسی کا موٴثر سامنا کرنے کا ضامن ہے حال ہی میں ورلڈ بنک کی 12 جولائی 2021ء کی رپورٹ کے مطابق وباء کے اختتام تک پاکستان میں مزید 10 لاکھ تعلیم حاصل بچیاں اور بچے تعلیمی اداروں سے باہر ہونگے ہمیشہ کی طرح لڑکوں کو نسبت ہنگامی صورتحال کا بھی زیادہ منفی اثرات لڑکیوں کی تعلیم پر پڑے گا ایجوکیشن چیمپئن نیٹ ورک میں شائع ہونے والی رپورٹ میں اس خدشہ کی نشاندہی کی گئی ہے کہ گھریلو سطح پر پیدا ہونے والی معاشی بدحالی باعث لاکھوں پاکستانی بچے اور بچیاں شائد کبھی واپس سکول کا رُخ نہ کر سکیں اور ان کی کم عمری محنت مزدوری اور کم عمری کی شادیاں گھریلو ذمہ داریوں کی نظر ہو جائیں گی ایسی صورتحال میں جبکہ پاکستان شعبہ تعلیم میں پچھلے 10 برس کی محنت اور کامیابیوں کو ایک ہی سال میں کھونے کے دہانے پر کھڑا ہے اب جبکہ پاکستان کے نیشنل کمانڈ اینڈ کنٹرول سینٹر نے ایک خطرناک وائرس کورونا بوسٹر ڈوز کی منظوری کا ہدایت نامہ بھی جاری کر دیا ہے جو کہ جنوبی افریقہ سے آنے والے کورونا کے نئے ویرینٹ اومی کرون کے بچاؤ کیلئے جس کے باعث شادی ہالز مزارات دفاتر اور دیگر کاروباری حضرات رات دس بجے تک کاروبار جاری رکھ سکیں گے اور ایس او پیز پر سختی سے عمل درآمد کروانے اور 50 سال سے زائد عمر کے افراد کیلئے کورونا بوسٹر ڈوز کی منظوری بھی دے دی گئی ہے جبکہ کورونا بوسڑ ایک خطرناک ہونے کے باعث پہلے کی طرح احتیاطی تدابیریں اختیار کرنا ہوں گی کیونکہ یہ انسان کو چند گھنٹوں کی مہلت نہیں دیتا اس وائرس کے بچاؤ کیلئے حکومتی اقدامات بروقت نہ کئے گئے تو شدید جانی و مالی نقصانات کا خدشہ ہے جس سے تعلیمی اداروں کے بھی بند ہونے کا اندیشہ ہے۔
$$$123$$$
حکومت وقت موٴثر اقدامات بروکار لاتے ہوئے آن لائن تعلیمی اداروں کے مسائل فوری حل کرنے کیلئے موٴثر اقدامات میں اپنا کردار سر انجام دے تاکہ ملک اور تعلیمی نظام کو بہتر طریقے سے رواں دواں رکھا جا سکے۔
$$$123$$$
تحریک انصاف کی حکومت کی ناکامی میں بہت بڑا حصہ بیوروکریسی کے رویے اور عدم دلچسپی کا بھی ہے جو یہ سمجھتی ہے کہ موجودہ حکومت کے فیصلے درست نہیں یا کئی جگہ جان بوجھ کر مسائل کے حل کے معاملے تعطل کا شکار کئے گئے ہیں تاکہ موجودہ حکومت ناکام ہو لیکن بیوروکریسی کی ان تمام تر کوششوں کے بعد حکومت بھی بیوروکریسی کو لگام دینے میں مکمل طور پر ناکام و بے بس نظر آتی ہے۔
$$$123$$$
بیوروکریسی کے پاس کوئی کام روک لینے کا سب سے بڑا بہانہ تو ”نیب“ کا ڈر ہے اور اسی بنیاد پر عوامی فلاح کے کئی منصوبے طویل عرصے سے تعطل کا شکار ہیں۔عوام اسلام آباد میں وفاقی وزراء،سیکریٹریز اور ڈپٹی سیکریٹریز کے دفاتر میں سارا سارا دن بیٹھ کر آجاتے ہیں لیکن بیوروکریسی کے اعلیٰ افسران انہیں مل کر مسائل سن لینے کیلئے ہی تیار نہیں مسائل کا حل تو دور کی بات ہے۔
$$$123$$$
گزشتہ دنوں ایک کام سے میں خود اسلام آباد گیا اور ملک امین اسلم نے ایک بیوروکریٹ کو فون کرکے کہا کہ میں رحمت خان وردگ کو آپ کے پاس بھیج رہا ہوں اور اس کا مسئلہ سمجھ کر حل کرا دیں میں اس بیوروکریٹ کے دفتر دوپہر 12 بجے پہنچ گیا اور انہوں نے اپنے سیکریٹری کو کہا کہ 10 منٹ بعد بلاؤں گا لیکن یہ 10 منٹ 3 گھنٹے میں پورے ہوئے جب ملاقات ہوئی تو ان کا رویہ ایسا تھا کہ وہ مسئلہ سننے کیلئے ہی تیار نہیں تھے‘اس کو حل کرنا تو دور کی بات ہے۔
$$$123$$$
وفاقی حکومت کو چاہئے کہ ہر وزارت کے دفتر میں اپنی پارٹی کا ایک نمائندہ بھی بیوروکریسی کو کنٹرول کرنے کیلئے بیٹھائیں جو عوام کے مسائل کے حل کے لئے تیز پیشرفت کرانے کا ذمہ دار ہو اور بیوروکریسی سے کام لے سکے اگر تاریخ میں تحریک انصاف کی ناکامی کی دیگر وجوہات کے بارے میں لکھا جائے گا تو ایک وجہ بیوروکریسی کا عدم تعاون بھی ہو گا اور بیوروکریسی کے پاس نیب سے ڈر کا بہانہ موجود ہے اسی لئے اب تک ملک بھر میں کوئی قابل قدر کام نہیں ہوا۔
$$$123$$$
حکومت کی ناکامی میں اپوزیشن کا کوئی کردار نہیں بلکہ اپنی کابینہ کے اراکین ہی اس حکومت کی بدترین کارکردگی کی وجہ ہیں جو ٹیلی ویژن پر بیٹھ کر بھڑکیں تو مارتے ہیں لیکن عملی طور پر بیوروکریسی ان کے کنٹرول میں نہیں اور ان کی حکومت کے عوام سے کئے گئے کسی وعدے پر عملی طور پر عمل نہیں ہو سکا۔حکومت میں بلدیاتی نظام کو اہمیت نہیں دی گئی اسی لئے بھی بیوروکریسی بے لگام ہے اور عوام کے مسائل بڑھ رہے ہیں۔
$$$123$$$
جنرل مشرف کے دور حکومت میں بیوروکریسی مکمل طور پر فعال تھی اور ہر کام فوری طور پر مکمل کرکے عملدرآمد کو یقینی بنایا جاتا تھا۔مشرف دور حکومت میں بیوروکریسی کسی کام کو سرخ فیتے کا شکار نہیں کر سکتی تھی کیونکہ جنرل مشرف نے مقامی حکومتوں کا ایک بااختیار نظام ملک بھر میں رائج کیا تھا جس میں ڈپٹی کمشنرز اور ڈی سی اوز براہ راست ناظمین کے ماتحت تھے اور عوامی نمائندے ان سے عوام کے مسائل کے حل کے تمام کام لیتے تھے۔
$$$123$$$
کسی ڈپٹی کمشنر یا ڈی سی او کی جرات نہیں ہوتی تھی کہ وہ عوام کے مسائل کے حل کیلئے یقینی منصوبوں کو روک سکیں یا تعطل کا شکار کر سکیں۔جنرل مشرف دور حکومت میں دنیا شاہد ہے کہ پاکستان کی 70 سالہ تاریخ میں سب سے زیادہ ترقیاتی کام ہوئے اور کراچی کے ناظم کو ایشیاء کا بہترین ناظم قرار دیا گیا۔تحریک انصاف کے قائدین نے قوم سے وعدے کئے تھے کہ ہم اقتدار میں آکر عوام کی تمام تر مشکلات جلد از جلد ختم کرکے ملک کو ایک مثالی ملک بنا دیں گے اور انہی دعوؤں پر عوام نے انہیں الیکشن 2018ء میں منتخب کیا اور امید باندھ لی کہ تحریک انصاف کی حکومت آتے ہی پہلے دن سے تبدیلی نظر آئے گی لیکن بدقسمتی سے مثبت تبدیلی کے بجائے منفی تبدیلی آئی اور حکومت حالات بہتری کی جانب لے جانے کے بجائے مہنگائی،بے روزگاری سمیت دیگر بنیادی مسائل میں اضافے کو کنٹرول نہیں کر سکی۔
$$$123$$$
حالانکہ حکومت کو پہلے تین سال اپوزیشن کی کسی مزاحمت کا سامنا نہیں تھا اور انہیں حکومت کرنے میں کھلی چھوٹ حاصل تھی خیر اپوزیشن تو اب بھی امور حکومت میں کسی قسم کی رکاوٹ نہیں بن سکی۔حکومت کی اب تک کی کارکردگی سے متوسط طبقہ شدید مایوسی کا شکار ہو چکا ہے اور متوسط طبقے میں حکمراں جماعت کی ہمدردی میں زبردست کمی آئی ہے۔بجلی ٹیرف،کھانے پینے کی اشیاء کی مہنگائی،بے روزگاری سمیت مسائل میں بہت تیزی سے اضافہ ہوا ہے اور حکمراں جماعت سے عوام کی امیدوں کو زبردست ٹھیس پہنچی ہے۔
$$$123$$$
وزراء کے پاس ٹی وی پر اپنی کارکردگی بتانے کے لئے کچھ بھی نہیں اور صرف سابق حکمرانوں پر الزام تراشی کرکے تمام مسائل کا ذمہ دار انہیں ٹھہرا کر بری الذمہ ہونے کی کوشش کی جاتی ہے۔
$$$123$$$
حکومت کی جانب سے عام آدمی کے لئے کوئی آسانی پیدا نہیں ہو سکی اور متوسط طبقہ حکومت سے متنفر ہے۔اپوزیشن سے ملکی مسائل کے حل‘قانون سازی‘نظام میں تبدیلی سمیت اہم ترین ایشوز پر بات چیت کرنے میں کیا مضائقہ ہے؟اس طرز کی بات چیت کو بھی این آر او قرار دینا درست نہیں اگر حکومت اپوزیشن مل بیٹھ کر عوامی مسائل کے حل ،مہنگائی میں کمی،بے روزگاری میں کمی،فوری ضرورت کی موٴثر قانون سازی،بلدیاتی،انتخابی،انتظامی اور عدالتی نظام کی تبدیلی سمیت اہم ترین ایشوز پر بات چیت کرکے قومی اتفاق رائے سے تمام سیاستدان ایک معاہدہ کریں جس پر مل جل کر فوری عملدرآمد کیا جائے اس سے ملک کی معیشت اور عوام کے مسائل پر مثبت اثرات مرتب ہوں گے اس طرح کی بات چیت سے اپوزیشن میں بھی یہ اعتماد آئے گا کہ حکومت ہم نے اہم قومی ایشوز پر مشاورت کرتی ہے اور آئندہ انتخابات کے ہر صورت شفاف انعقاد کے لئے حکومت کو اپوزیشن کی تجاویز پر غور کرکے قابل عمل تمام تجاویز مان لینی چاہئیں اس طرح کرنے سے اپوزیشن کی تحریک میں تلخی کا عنصر ختم ہو گا۔
$$$123$$$
عوام کو اپنے مسائل کا حل چاہئے۔ملک کی مضبوطی معیشت کی مضبوطی میں مضمر ہے اور ان تمام چیزوں کے لئے سیاسی افہام و تفہیم ضروری ہے۔حکومت کو چاہئے کہ فوری طور پر جنرل مشرف کی طرح بااختیار بلدیاتی نظام رائج کرکے بلدیاتی نمائندوں کو اختیارات و وسائل دیئے جائیں اور بیوروکریسی کو عوامی نمائندوں کے ماتحت کیا جائے۔بیوروکریسی کو لگام دیکر عوام کے مسائل حل کرنے کے لئے انقلابی اقدامات نہ کئے گئے تو عوام کے مسائل حل نہیں ہو سکتے۔
$$$123$$$
دنیا بھر میں جمہوری و عوامی حکومت کا بنیادی وظیفہ ہی عوام کو کم سے کم وقت میں زیادہ سے زیادہ انتظامی سہولیات بہم پہنچانا ہوتا ہے اور اس اہم ترین ذمہ داری کی ادائیگی کے لئے ہر جمہوری حکومت شہر،ضلع،تحصیل سے لے کر یونین کونسل کی نچلی سطح تک مختلف محکمہ جاتی سرکاری ادارے قائم کرکے ان میں موزوں اور اہل سرکاری اہلکاروں کو تعینات کرتی ہے تاکہ عوام اپنے مسائل کے حل کیلئے ان اداروں سے رجوع فرما سکیں اور وہاں موجود حکومتی اہلکار اپنے اختیارات کو بروئے کار لا کر آئین و قانون کی روشنی میں عوامی مسائل کو ترجیحی بنیادوں پر حل کریں لیکن اگر بدقسمتی سے حکومت وقت کے قائم کردہ محکموں میں متعین سرکاری اہلکار و افسران عام افراد کو درپیش انتظامی مسائل کو حل کرنے میں بری طرح سے ناکام ہو جائیں یا پھر وہ اپنے ذمہ واجب لاوا کام کا معاوضہ،تنخواہ کے علاوہ بھی بصورت رشوت اعلانیہ و غیر اعلانیہ سائلین سے طلب کرنا شروع کر دیں تو پھر ان بدعنوان عناصر سے باز پرس کرنے کے لئے چند احتسابی ادارے بھی ہر حکومت کے زیرنگیں ضرور موجود ہوتے ہیں جن سے متاثرہ افراد،رجوع فرما کر بدعنوان سرکاری اہلکار و افسران کے خلاف اپنی شکایات درج کروا سکتے ہیں مثال کے طور پر محکمہ اینٹی کرپشن کا قیام وطن عزیز پاکستان کے طول و عرض میں عمل میں لایا ہی صرف اس لئے گیا تھا کہ یہ احتسابی ادارہ سرکاری اداروں میں ہونے والی بدعنوانی کو بے نقاب کرکے بدعنوانی کے مرتکب افراد کو قرار واقعی سزائیں دے گا مگر افسوس صد افسوس خالص انسداد کرپشن کے لئے وجود میں آنے والا یہ ادارہ،کرپشن کی بہتی گنگا کے گند کو سرکاری اداروں سے صاف کرنے کے بجائے خود اس کا ایک جزو لاینفک بن کر رہ گیا اور اب عوام کا اس احتسابی ادارے پر بد اعتمادی کا یہ عالم ہے کہ وہ سرکاری اہلکاروں کی زیادتی کے خلاف محکمہ اینٹی کرپشن سے رجوع کرنا تو درکنار اُلٹا اپنی نجی محفلوں میں اس پر ”محکمہ اینٹی کرپشن“ کی پھبتی کس کرکے بھد اُڑاتے ہیں۔
$$$123$$$
محکمہ اینٹی کرپشن جیسے احتسابی اداروں کے یکسر ناکام اور غیر موٴثر ہونے کے بعد ہی وفاقی حکومت کی جانب سے وفاقی محتسب کا ادارہ قائم کیا گیا تھا مگر وہ کہتے ہیں ناکہ”دودھ کا جلا چھاج بھی پھونک پھونک کر پیتا ہے“ اور ” سانپ کے ڈسے ہوئے کو راہ میں پڑی ہوئی رسی پر بھی اکثر سنپولئے کا ہی گمان ہونے لگتا ہے“ کچھ ایسی ہی بدگمانی ناکام احتسابی اداروں کا شکار عوام کو وفاقی محتسب کے متعلق ناصرف کل تھی بلکہ آج بھی لاحق ہے دوسروں کا تو خیر ذکر ہی کیا کریں خود ہم بھی ایک مدت سے یہ ہی فرض کئے بیٹھے تھے کہ وفاقی محتسب بھی عوامی شکایات پر کاغذی کارروائیوں کا ملمع چڑھا کر انہیں داخل دفتر کرنے کے لئے قائم کیا گیا دیگر سرکاری احتسابی اداروں کی مانند ایک روایتی سا محکمہ جاتی ادارہ ہی ہو گا مگر ہماری یہ خام خیالی اس وقت انتہائی خام اور سراسر فضول ثابت ہوئی جب گزشتہ دنوں ہمارا اپنا واسطہ ایک مسئلے کے سلسلے میں وفاقی محتسب سے پڑ گیا۔
$$$123$$$
حیسکو حیدرآباد کے خلاف ایک شکایت وفاقی محتسب کی ویب سائٹ پر آن لائن اندراج کرائی تو چند لمحوں بعد ہی موبائل فون پر پیغام موصول ہوا کہ ”آپ کی شکایت زیر سماعت ہونے یا نہ ہونے کا فیصلہ کرنے کے لئے وفاقی محتسب کے ریجنل دفتر حیدرآباد کو ارسال کر دی گئی ہے“ نیز چند روز بعد وفاقی محتسب کی جانب سے ایک خط بذریعہ رجسٹرڈ ڈاک موصول ہوا جس میں میری شکایت کی سماعت اور اس کے حل کے لئے حیسکو حکام کو وفاقی محتسب کے ریجنل دفتر،حیدرآباد میں طلب کیا گیا تھا یہاں تک تو بات پھر بھی اچھی طرح سے سمجھ میں آگئی تھی کہ وفاقی محتسب ادارہ واقعی ایک متحرک احتسابی ادارہ کے طور پر کام کر رہا ہے۔
$$$123$$$
سرکاری اداروں سے نالاں اور مایوس افراد کو کم از کم ایک بار اپنے مسئلہ اور شکایت کے حل کے لئے وفاقی محتسب سے ضرور رجوع کرنا چاہئے خاطر جمع رکھئے کہ سائل کی ہاتھ سے لکھی گئی یا وفاقی محتسب کی ویب سائٹ پر درج کروائی گئی آن لائن درخواست پر وفاقی محتسب کی جانب سے بلا کسی تاخیر کارروائی شروع ہو جاتی ہے اور شکایت کنندہ کو ایس ایم ایس کے ذریعے اس کی شکایت کا نمبر اور تاریخ سماعت کی اطلاع کر دی جاتی ہے جبکہ زیادہ سے زیادہ 60 یوم کے اندر ہر شکایت کو نمٹا بھی دیا جاتا ہے۔
$$$123$$$
وفاقی محتسب کی جانب سے عوامی شکایات کی جانچ پڑتال کے لئے مقرر کئے گئے ایسوسی ایٹ ایڈوائزر ڈاکٹر ریاض صدیقی کا شکایات پر فوری ریلیف دلوانا قابل تحسین اقدام ہے۔ایک اچھی خبر یہ ہے کہ اگلے برس سے وفاقی محتسب کے صدر دفتر کی طرح تمام علاقائی دفاتر میں بھی آن لائن سماعت کی سہولت فراہم کر دی جائے گی یعنی مستقبل قریب میں کوئی بھی شکایت کنندہ سکائپ،IMO اور انسٹاگرام پر اپنے گھر یا دفتر میں بیٹھ کر اپنی شکایت پر ہونے والی سماعت میں براہ راست شریک ہو کر اپنا موٴقف پیش کر سکے گا۔
$$$123$$$
یاد رہے کہ وفاقی محتسب کے فیصلوں پر کوئی بھی فریق نظرثانی کی اپیل دائر کر سکتا ہے جس کا فیصلہ 45 دن میں کر دیا جاتا ہے نیز فیصلوں کے خلاف اپیل صرف صدر پاکستان کو ہی کی جا سکتی ہے اور وہ بھی عموماً وفاقی محتسب کے فیصلوں کو بحال رکھتے ہیں سب سے حیران کن بات یہ ہے کہ وفاقی محتسب کے قیام سے لے کر آج تک،اس احتسابی ادارے کی طرف سے جاری کردہ فیصلوں کے خلاف کی گئی اپیلوں میں سے فقط 2 فیصد اپیلیں ہی سماعت کے لئے قبول کی گئی ہیں اور وہ بھی تمام شکایت کنندگان کی تھیں سادہ الفاظ میں یوں سمجھ لیجئے کہ ملک کا کوئی اور احتسابی ادارہ عوامی امنگوں کے مطابق کام کرے یا نہ کرے بہرکیف ”وفاقی محتسب واقعی کام کرتا ہے“۔
$$$123$$$
ہمارے وزیراعظم عمران خان نے کنٹینر پر کھڑے ہو کر بڑے خوشنما،دلفریب وعدے کئے تھے ان میں سے ایک یہ بھی تھا کہ وہ آئی ایم ایف کے پاس نہیں جائیں گے۔افسوس!پی ٹی آئی نے بھی حسب سابق اقتدار میں آنے کے بعد گزشتہ حکومتوں کی طرح قرضوں کا سہارا لے لیا۔حسب عادت یوٹرن لیا اور جس طرح آئی ایم ایف کے احکامات کی تابعداری کی انہوں نے غلامی میں پچھلی تمام حکومتوں کے ریکارڈ ہی توڑ ڈالے۔
$$$123$$$
جس سے وطن عزیز کی خوشحالی و ترقی کی بجائے معاشی تنزلی کی رفتار تیز ہوئی ہے۔ایسے میں ہر پاکستانی یہ سوال کرنے پر حق بجانب ہے کہ ”تبدیلی“ اور ”ریاست مدینہ“ کے نام پر عوام کو کیوں بے وقوف بنایا گیا،اس کا ذمہ دار کون ہے اور کیا موجودہ حکومتی ٹیم میں معیشت چلانے کی صلاحیت سے عاری ہے؟،حکومتی ناقص معاشی پالیسیوں کی سزا عوام کو بھگتنا پڑتی ہے۔
$$$123$$$
حالیہ دنوں میں وزیراعظم کے مشیر خزانہ شوکت ترین کا آئی ایم ایف سے معاہدے طے پانے اور تمام شرائط تسلیم کرنے کا بڑے فخریہ انداز میں اعلان بھی سامنے آیا۔350 ارب روپے کے سیلز ٹیکس کی چھوٹ سمیت پٹرول،بجلی و گیس کی مد میں سبسڈی کا خاتمے کے عوض آئی ایم ایف کی جانب سے پاکستان کو ایک ارب 5 کروڑ 90 لاکھ ڈالر قرض کی اگلی قسط جاری کر دی جائے گی۔
$$$123$$$
ابھی تک آئی ایم ایف کے ساتھ چھ ارب ڈالر معاہدہ کی بنیاد پر ابھی اس کی جانب سے صرف دو ارب ڈالر ہی مل پائے ہیں اور قرض کی تیسری قسط کی ادائیگی کے لئے نئی عائد کردہ شرائط کی بنیاد پر عوام پر مزید مہنگائی مسلط کر دی گئی ہے۔
$$$123$$$
پٹرولیم ایسوسی ایشن کی ہڑتال سے پٹرول 200 روپے لیٹر تک فروخت ہوتا رہا۔چینی 155 روپے کلو تک جا پہنچی۔آٹا کا بحران پیدا کرکے مہنگائی کی چکی میں پستی ہوئی عوام سے اربوں لوٹ لئے۔
$$$123$$$
حکومت بتائے کہ عام آدمی جائے تو کہاں جائے؟۔حکومتی ستم در ستم،ملکی تاریخ کا سب سے بڑا ضمنی بجٹ لانے کی تیاریاں دراصل پہلے سے بدحال مفلسی کی ماری ہوئی عوام کو عملاً زندہ در گور کر دینے کا عندیہ ہے۔تاہم مذکورہ معاہدے کا سیدھا سادہ اور واضح مطلب یہی ہے کہ ہم نے اپنی خود مختاری،سالمیت،اپنی خودی،قومی آزادی کا سودا کرتے ہوئے وطن عزیز کو عالمی ساہو کار کے پاس گروی رکھ دیا ہے۔
$$$123$$$
اب ہماری پارلیمنٹ میں قانون سازی بھی آئی ایم ایف کی ہدایت پر ہو گی،قومی مالیاتی اداروں کی رپورٹیں بھی اس کے سامنے پیش کرنے کے پابند ہونگے اور بجٹ سمیت معاشی پالیسیوں میں ردو بدل کی منظوری نا منظوری کا دارومدار بھی اسی ادارے کی منشاء کے مطابق ہو گا۔چنانچہ حاکم وقت سے سوال تو بنتا ہے کہ پھر ہم کہاں کے آزاد ہیں؟۔
$$$123$$$
پاکستان نے پہلی بار 1958ء میں آئی ایم ایف کے آگے ہاتھ پھیلایا جب ایک ڈالر تین روپے کا تھا۔
$$$123$$$
تب سے لے کر پاکستان 22 بار آئی ایم ایف سے قرضہ لے چکا ہے۔پاک بھارت 1965ء جنگ کے بعد جب ملکی بیرونی امداد بند ہوئی تو ڈالر 7 روپے کا ہو گیا۔مگر اس دوران بھی پاکستان کے مالی حالات بہتر تھے اور قرضی کی ادائیگی ہو سکتی تھی۔ایوب خان کے زمانے میں ہر پاکستانی پر صرف 60 روپے کا قرض تھا۔آج ہمارا ہر شہری یہاں تک کہ نوزائیدہ بچہ بھی ایک لاکھ 82 ہزار سے زائد کا مقروض ہو چکا ہے۔
$$$123$$$
لیگی حکومت کے دور میں قرضوں کے بوجھ میں 15 ہزار 561 ارب روپے کا اضافہ ہوا،پیپلز پارٹی کے 5 سالہ دور میں قرضوں میں 8 ہزار 200 ارب روپے کا اضافہ ہوا جبکہ مشرف کے 9 سالہ دور میں قرضوں میں 3 ہزار 200 ارب روپے کا اضافہ ہوا۔موجودہ تحریک انصاف کی حکومت پاکستان جولائی 2018ء سے 2021ء تک قرضوں کی ادائیگی اور معاشی ترقی کے نام پر 33 ارب ڈالر قرض لے چکی ہے۔
$$$123$$$
جس سے شرح نمو کم ہونے اور ملک کے دیوالیہ ہونے کے امکانات بڑھتے ہوئے دکھائی دے رہے ہیں۔وزارت خزانہ کی رپورٹ کے مطابق 2024ء تک ملک کا مجموعی اندرونی اور بیرونی قرض 45 ہزار 573 ارب روپے ہو جائے گا۔اگرچہ چین،سعودی عرب،متحدہ عرب امارات سے بھی اربوں ڈالر کے بیل آؤ پیکج ملے جن کی بنیاد پر قومی معاشی ترقی کے بلند و بانگ دعوے بھی کئے گئے۔
$$$123$$$
آئی ایم ایف کے قرضوں کی تین اقساط کی تین ارب ڈالر کی وصولی کے باوجود بقول ہمارے وزیراعظم ”ملک چلانے کے لئے پیسہ نہیں“۔
$$$123$$$
جب کورونا جیسی مشکل گھڑی میں برادر سعودی عرب،چین اور متحدہ عرب امارات نے ہمارے ساتھ بے لوث دوستی کا حق ادا کیا،مجموعی 12،ارب ڈالر کے قریب بیل آؤٹ پیکجز کے ذریعے ہماری معیشت کو سنبھالنے کیلئے معاونت کی۔پھر ہمیں خود غرض مغرب اور اس کے زیر اثر عالمی مالیاتی اداروں پر تکیہ کرنے کی کیا ضرورت ہے۔ہمارے سامنے ایک راستہ تو یہ ہے کہ آئی ایم ایف اور امریکہ کے سامنے مکمل سرنڈر کی راہ اپنا لیں،ایٹمی صلاحیت ختم کرنے پر رضا مند ہو جائیں،اپنی خارجہ پالیسی امریکہ کے تابع کر لیں،جہاد کشمیر ختم کرنے میں امریکہ اور بھارت کا ہاتھ بٹائیں،یہ راستہ اختیار کرنے کا صاف مطلب یہ ہے کہ ہمیں اپنے عقیدے،نظریے اور آزادی سے محروم ہونا قبول ہے۔
$$$123$$$
دوسرا آبرو مندانہ آپشن یہ ہے کہ ہم قرضے ادا کرنے سے انکار کر دیں،اقتصادی دانش وروں کے مطابق اگر ہم نے قرضے دینے سے انکار کیا تو ہمیں ڈیفالٹ قرار دے کر دنیا میں تنہا کر دیا جائے گا،برآمدات نہیں ہوں گی،یہ مفروضہ ہی غلط ہے کہ ہماری برآمدات ختم ہو جائیں گی۔
$$$123$$$
برآمدات کا سلسلہ چین،افغانستان،ایران اور دیگر اسلامی اور عرب ممالک سے جاری رہ سکتا ہے جن پر کوئی قدغن نہیں لگائی جا سکتی۔
$$$123$$$
اس طرح ایک تجارتی بلاک وجود میں آ سکتا ہے۔ہمارا سب سے زیادہ خرچ تیل پر ہوتا ہے۔ہم ایران سے سستا تیل لے سکتے ہیں۔دوسری بات یہ ہے کہ ڈیفالٹ کرنے والا پاکستان پہلا ملک نہیں ہو گا۔لاطینی امریکہ کے 16 ممالک ڈیفالٹ ہو چکے ہیں۔ارجنٹائن،برازیل اس کی بڑی مثالیں ہیں۔جس کے بعد ان کی معیشت میں بہتری کے آثار پیدا ہوئے۔پاکستان اپنے ذمہ واجب الادا قرضے واپس نہ کرنے کی وجہ سے ایک ایسے دلدل میں پھنس چکا ہے جس سے نکلنے کی تدبیر نہ کی گئی تو خدانخواستہ ملکی سلامتی خطرے میں پڑنے کا خدشہ بڑھتا جا رہا ہے۔
$$$123$$$
واشنگٹن اور عالمی افق پر اُبھرتے ہوئے سپر پاور چین کے پاس نہ ہی انفراسٹرکچر کی کوئی کمی تھی اور نہ ہی ہسپتالوں میں بنیادی سہولیات کا فقدان لیکن پھر بھی ”کورونا“ نے ان ممالک کو ”دہشت“ میں مبتلا کئے رکھا۔2019ء میں چین سے شروع ہونے والی جان لیوا وباء نے دنیا کو انجانے خوف میں مبتلا کر رکھا ہے کیونکہ سپر پاور امریکہ کی اس موذی وائرس کیخلاف جنگ بھی بے سود ثابت ہوئی اور اب تک جہاں لاکھوں افراد لقمہ اجل بنے وہیں متاثرین کی تعداد بھی کروڑوں میں ہے۔
$$$123$$$
یورپ اور دیگر ممالک نے جہاں اس وباء سے نجات کیلئے اربوں ڈالرز لگائے وہیں بیجنگ کو بھی ابتداء میں مہلک مرض کے خلاف جنگ میں اربوں ڈالرز مختص کرنا پڑے۔
$$$123$$$
دنیا کو عالمی ادارہ صحت کے متعین کردہ ایس او پیز کے مطابق ”کورونا“ کا پھیلاؤ روکنے کے لئے احتیاطی اقدامات کرتے ہوئے پابندیوں پر عمل کرنا پڑا جن میں جزوی اور مکمل لاک ڈاؤن بھی شامل تھا جس کے نتیجے میں کاروباری ادارے،مارکیٹس،صنعتیں اور فیکٹریاں بند ہونے سے پیداواری عمل شدید متاثر ہوا،اشیاء کی کامیابی و گرانی اور بے روزگاری نے دنیا کی معیشت کو سنگین کساد بازاری سے دوچار کر دیا۔
$$$123$$$
مہلک وباء سے جو ممالک شدید متاثر ہوئے ان میں متحدہ امریکہ پہلے،بھارت دوسرے جبکہ برازیل تیسرے نمبر پر رہا جہاں مجموعی طور پر 12 لاک کے قریب لوگ موت کی آغوش میں چلے گئے۔امریکی ریاستوں میں سے نیویارک،نیو جرسی،کیلیفورنیا،ٹیکساس،فلوریڈا،الینوائے،مشی گن،میساچوسیٹس،پنسلوانیا جیسی ریاستیں شدید متاثر ہوئیں۔جان لیوا وائرس سے برطانیہ میں ڈیڑھ لاکھ،فرانس میں 80،سپین میں 75،اٹلی اور جرمنی میں ایک لاکھ سے زائد افراد لقمہ اجل بنے انہی خوفناک حالات کو مدنظر رکھتے ہوئے دنیا کے بیشتر ممالک جن میں سعودی عرب،برطانیہ،آسٹریلیا،سنگاپور،عمان،کینیڈا،جرمنی سرفہرست ہیں کو حالات کنٹرول میں آنے تک سفری پابندیاں عائد کرنا پڑیں جس نے معیشت کا بھرکس نکال کر رکھ دیا۔
$$$123$$$
2020ء کے اختتام پر مختلف ویکسینز متعارف ہونے کے بعد ایسا لگا تھا کہ شاید اس ابتر صورتحال پر مکمل قابو پا لیا گیا ہے لیکن وقت گزرنے کے ساتھ ساتھ موذی وائرس کی نئی اقسام سرفہرست ہیں نے عالمی برادری کو اب پھر سے تشویش میں مبتلا ہے کیونکہ تاحال یہ واضح نہیں ہو پا رہا کہ آنے والے دنوں میں اس وباء سے ترقی پذیر ممالک کو کتنا نقصان برداشت کرنا پڑے گا بہرحال ”کووڈ 19“ اور اب ایک نئی موذی وباء سے معیشت بری طرح متاثر ہو رہی ہے۔
$$$123$$$
اومیکرون کی صورت میں ”کورونا“ انسانوں کے ساتھ ساتھ عالمی معیشت کو بھی نگل رہا ہے کیونکہ اس وائرس سے دنیا کی کئی بڑی سٹاک مارکیٹس کریش کر گئیں۔چینی قمری سال کے آغاز کے موقع پر پھوٹنے والی وباء کی وجہ سے اقتصادی کارکردگی میں شدید تنزلی دیکھنے میں آئی۔ترقی پذیر ممالک یقینی طور پر اس سے سخت متاثر ہوئے ہیں جسے بین الاقوامی مالیاتی فنڈ نے 1930ء کی دہائی کی گریٹ ڈپریشن کہلانے والی کساد بازاری سے اب تک کا سب سے بڑا اقتصادی بحران قرار دیا۔
$$$123$$$
امریکی جریدے کی ایک رپورٹ میں یہ بھی انکشاف کیا گیا کہ دنیا کی بڑی معاشی طاقتوں نے مزید مالی نقصان سے بچنے کے لئے عالمی ادارہ صحت (ڈبلیو ایچ او) اور گلوبل ہیلتھ سکیورٹی ڈویژن کو خبردار کیا تھا کہ عالمی ہیلتھ ایمرجنسی کے نفاذ کی صورت میں دنیا کے بڑے ممالک اور کارپوریشنز دونوں عالمی اداروں کی فنڈنگ بند کر دیں گے۔ترقی یافتہ ممالک کی طرف سے اب سالانہ ماحولیاتی فنانس کی مد میں 100 ارب ڈالر کی فراہمی سے اربوں روپے کے غیر قانونی مالیاتی بہاؤ کا خاتمہ اور چوری شدہ اثاثوں کی واپسی ممکن ہو گی۔
$$$123$$$
اس میں کوئی دورائے نہیں ہیں کہ ترقی پذیر ممالک کے پاس وائرس کی شناخت اور اسکریننگ کے مناسب انتظامات موجود نہیں لہٰذا ایسی صورتحال میں مزید چوکنا رہتے ہوئے عالمی ادارہ صحت نے ”کورونا“ سے بچاؤ کیلئے جو حفاظتی تدابیر جاری کی ہیں ان پر عمل کرنا اشد ضروری ہے تاکہ اس موذی وائرس سے ہر ممکن بچا جا سکے۔
$$$123$$$
پاکستانی معیشت جو ”کورونا“ سے پہلے ہی بدحالی کا شکار تھی اسے اپنے پاؤں پر کھڑا کرنے کے لئے پی ٹی آئی حکومت کو سخت مالیاتی پالیسیاں اختیار کرنا پڑ رہی ہیں جس سے جہاں جی ایس ٹی،لیوی اور دوسری محصولات کی شرح میں اضافہ ہو رہا ہے وہیں ڈالر کی اُڑان بھی قابو میں نہیں رہی حالانکہ ان کٹھن حالات میں قومی معیشت کی بہتری کیلئے برادر سعودی عرب،چین اور متحدہ عرب امارات نے مجموعی طور پر 12 ارب ڈالرز کے قریب مالی معاونت کے پیکج فراہم کئے ہیں لیکن اس کے باوجود مہنگائی اور بے روزگاری کی بڑھتی ہوئی لہر نے عام آدمی کی زندگی اجیرن بنا کر رکھ دی ہے یہی وجہ ہے کہ وزیراعظم عمران خان کو اپنے منشور کے بر خلاف بیل آؤٹ پیکج کے لئے آئی ایم ایف سے رجوع کرکے عائد کردہ شرائط کی بنیاد پر ہی عالمی نرخوں سے ہٹ کر حکومت کو پٹرولیم مصنوعات کے نرخوں میں اضافہ کرنا پڑا۔
$$$123$$$
حکومت کی جانب سے آئی ایم ایف کی اگلی قسط کے حصول کیلئے بعض نئی شرائط بھی قبول کی گئی ہیں جن پر عملدرآمد کے لئے جلد ہی منی بجٹ لانے کا جو عندیہ مل رہا ہے وہ لمحہ فکریہ سے کم نہیں۔
$$$123$$$
انسانی تباہ کاریوں کا باعث بننے ”کورونا“ وائرس نے گزشتہ 2 برس سے دنیا کی مستحکم معیشتوں کو ہی بری طرح سے متاثر نہیں کیا بلکہ اس سے پاکستان جیسے ترقی پذیر ممالک کا بھی اپنے پاؤں پر کھڑے رہنا بھی ناممکن ہو چکا ہے۔
$$$123$$$
ملک میں کساد بازاری کا عمل اگر ایسے ہی جاری رہا تو مہنگائی کا نیا طوفان غریب عوام کو زندہ در گور کر دے گا لہٰذا حکومت کو مجبور و مقہور انسانوں کو روزمرہ کی مشکلات سے باہر نکالنے کے لئے اپنی مالیاتی پالیسیوں پر بہر صورت نظر ثانی کرنا ہو گی۔ترقی یافتہ ممالک نے اپنی معیشت کو متحرک کرنے اور کووڈ 19 کے بحران سے نکلنے کے لئے 26 ٹریلین ڈالرز سے زیادہ کا پیکج دیا لیکن ترقی پذیر ممالک معاشی بحالی کے لئے درکار 3 سے 4 ٹریلین ڈالرز کا ایک حصہ بھی اکٹھا کرنے میں ناکام رہے ہیں لہٰذا اب یہ بات ذہن نشین رکھی جائے کہ قرضوں کی تنظیم نو اور عالمی معیشت کی بحالی کے لئے مزید وسائل مختص کرنا ناگزیر ہو چکا ہے کیونکہ پائیدار ترقی کی راہ پر گامزن ہونے کے لئے مشترکہ ترقیاتی ایجنڈے کو فروغ دیتے ہوئے ترقی پذیر ممالک کو بین الاقوامی مالیاتی فنڈ (آئی ایم ایف) کی طرف سے 650 بلین کے نئے سپیشل ڈرائنگ رائٹس (ایس ڈی آرز) دینے کے علاوہ وسیع پیمانے پر رعایتی قرضے بھی فراہم کرنا ہوں گے۔
$$$123$$$
”کووڈ 19“ کے اثرات سے بحالی کی موجودہ انتہائی ناہموار رفتار کے بالعموم سب کے لئے اور بالخصوص ترقی پذیر ممالک کے لئے سنگین نتائج ہو سکتے ہیں کیونکہ اس جان لیوا وائرس کے اثرات سے اس وقت تک چھٹکارہ نہیں مل سکے گا جب تک ترقی یافتہ ممالک کمزور ریاستوں کے ساتھ مکمل تعاون کرتے ہوئے ایسی پالیسیاں اختیار نہ کریں جن سے معاشی سرگرمیاں وباء سے پہلے کی رفتار پر واپس آ سکیں۔
$$$123$$$
پاکستان میں حالیہ دنوں میں ڈینگی بخار نے بھی وبائی صورت اختیار کر رکھی ہے جس کے باعث ہلاکتیں بھی ہوئی ہیں لیکن یہ خوش آئند امر ہے کہ حکومت پاکستان کے ہنگامی اقدامات اور ایمرجنسی کور کمیٹی کی اب تک کی بہترین حکمت عملی سے ”کورونا“ اور ”ڈینگی“ جیسے مہلک مرض پر کافی حد تک قابو پا لیا گیا ہے کیونکہ ہیلتھ اسٹیبلشمنٹ کا تربیت یافتہ عملی سکریننگ کے نظام کو یقینی بنانے کے علاوہ وزارت صحت میں قائم ایمرجنسی آپریشن سیل بھی صورتحال کو مانیٹر کر رہا ہے۔
$$$123$$$
پاکستان جسے اب 2021ء کے لئے گروپ آف سیونٹی سیون (جی 77) نامی بین الاقوامی تنظیم کا سربراہ منتخب کیا گیا ہے یہاں بھی دیگر ممالک کی طرح موذی وباء کے باعث جانی نقصان کے ساتھ ساتھ معیشت کو جو زبردست جھٹکا لگا اور اس کی وجہ سے جو مسائل پیدا ہوئے ان سے نکلنے اور اقتصادی بحالی میں ایک لمبا وقت درکار ہو گا لہٰذا ایسے میں عالمی برادری پر اب بہت بھاری ذمہ داری عائد ہوتی ہے اس وائرس کے اثرات پر کنٹرول کرنے کے لئے مل کر ایسے پیشگی اقدامات کرے جس سے ترقی پذیر ریاستوں کی ہر ممکن مدد ہو سکے بصورت دیگر عالمی معیشت کو کساد بازاری کی ایک نئی بدتر صورتحال کا سامنا کرنا پڑ سکتا ہے جس کے دور رس اثرات مرتب ہوں گے۔
$$$123$$$
عوامی سطح پر ٹیکنالوجی کے اپنے تازہ مظاہرے میں انڈیا کے ادارے ڈیفنس ریسرچ اینڈ ڈولپمنٹ آرگنائزیشن (ڈی آر ڈی او) نے 17 نومبر کو بہ یک وقت 25 ڈرون اُڑائے۔اپنے پڑوسیوں چین اور پاکستان کے ساتھ وقفے وقفے سے فوجی کشیدگی کے پیش نظر انڈیا ملکی سطح پر جدید ڈرون ٹیکنالوجی میں آگے بڑھنے کے ساتھ اس شعبے میں بیرون ملک سے بھی خریداری کرکے اپنی جنگی استعداد میں اضافے کی کوشش کر رہا ہے۔
$$$123$$$
عوامی سطح پر ٹیکنالوجی کے اپنے تازہ مظاہرے میں انڈیا کے ادارے ڈیفنس ریسرچ اینڈ ڈولپمنٹ آرگنائزیشن (ڈی آر ڈی او) نے 17 نومبر کوبہ یک وقت 25 ڈرون اُڑائے۔اس مظاہرے میں نشانے کو چاروں طرف سے گھیرنا،منظم حملے اور کئی دیگر مشقیں شامل تھیں۔
$$$123$$$
اخبار ہندوستان ٹائمز کے مطابق اس طرح کا پہلا مظاہرہ انڈین فوج کی جانب سے اس سال جنوری میں کیا گیا تھا جس میں 75 ڈرونز نے حصہ لیا تھا۔
$$$123$$$
ان مشقوں میں جارحانہ حملے بھی شامل تھے۔
$$$123$$$
ڈی آر ڈی او نے ٹوئٹر پر اپنے بیان میں کہا تھا کہ ان کی لیبارٹری میں جنگ کے اس جدید طریقے میں صلاحتیں بہتر سے بہتر کی جا رہی ہیں۔ انڈیا کی جانب سے جنگی مقاصد کے لئے ڈرونز کے حصول کی کوششوں کے پس منظر میں یہ تمام پیش رفت ہو رہی ہے۔انڈیا کی مسلح افواج پہلے ہی کئی برسوں سے جاسوسی کے لئے ڈرون استعمال کر رہی ہیں جن میں زیادہ تر ڈرون اسرائیل سے حاصل کیے گئے ہیں۔
$$$123$$$
تاہم اسرائیل اور امریکہ جیسے ممالک سے حالیہ بات چیت اس بات کو ظاہر کرتی ہے کہ انڈیا جلد از جلد ایسے ڈرون حاصل کرنا چاہتا ہے جو دشمن کے ٹھکانوں پر حملے کرنے کی صلاحیت رکھتے ہوں۔اس کی ایک وجہ حالیہ چند برسوں میں خطے میں سکیورٹی کی صورتحال ہے۔ڈی آر ڈی او اپنے جریدے کے ذریعے تاسف کا اظہار کر چکا ہے کہ فروری 2019ء میں پاکستان میں موجود شدت پسندوں کے مبینہ کیمپس پر انڈیا کے فضائی حملے مزید موٴثر ہو سکتے تھے اگر ان میں ڈرون شامل ہوتے۔
$$$123$$$
ویسے تو انڈیا کافی عرصے سے کوشش کر رہا ہے کہ ڈرون کے استعمال کو صرف جاسوسی تک نہ محدود رکھا جائے بلکہ انھیں حملوں میں بھی استعمال کیا جائے،تاہم آذربائیجان آرمینیا جنگ سے ملنے والے سبق کی وجہ سے انڈیا اب زیادہ جلدی میں ہے۔دنیا بھر میں فوجی ماہرین کا کہنا ہے کہ آذربائیجان کی فیصلہ کن فتح میں ڈرونز نے کلیدی کردار ادا کیا۔ انڈین میڈیا نے اس جنگ کے دنوں میں لکھا تھا کہ ملک کی فوجی قیادت نے ڈرونز کے بے تحاشا استعمال سمیت اس جنگ میں ہونے والی کارروائیوں پر گہری نظر رکھی ہوئی ہے۔
$$$123$$$
آذربائیجان کے پاس زیادہ تر ایسے ڈرون ہیں جو اسرائیل اور ترکی میں بنے ہیں۔جبکہ انڈیا پہلے ہی اسرائیلی ساختہ ڈرون جاسوسی کے لئے استعمال کر رہا ہے۔انڈیا کے صحافی شیکھر گپتا پہلے ہی خبردار کر چکے ہیں کہ پاکستان بھی ترکی میں تیار کردہ ڈرون حاصل کر سکتا ہے کیونکہ اس کے ترکی سے قریبی تعلقات ہیں۔اطلاعات کے مطابق اس سال اگست میں انڈین فرم ڈی سی ایم شری رام انڈسٹریز نے ترکی کی ڈرون بنانے والی کمپنی ڈرون ڈائنا مکس کے 30 فیصد حصص خرید لیے ہیں۔
$$$123$$$
دو نجی کمپنیوں کے درمیان اس معاہدے کو انڈین حکومت کی حمایت حاصل تھی اور استنبول میں معاہدے پر دستخط کی تقریب میں انڈین سفیر بھی شریک تھے۔انڈین میڈیا میں چھپنے والی رپورٹوں کے مطابق انڈیا کے پاس جو اسرائیلی ساختہ جاسوس ہیرون ڈرونز ہیں ان کو بھی مسلح کرنے کا عمل انڈیا میں شروع کیا جا چکا ہے۔حالیہ برسوں میں انڈیا نے امریکی پریڈیٹر اور ریپر ڈرونز کی طرز پر اسلحے سے لیس ایسے ڈرونز کی ایک پوری فوج تیار کرنے کی اپنی کوششیں تیز کی ہیں جنھیں وہ دشمن کے خلاف فوجی آپریشن میں استعمال کر سکے۔
$$$123$$$
اسی سلسلے میں امکان ہے کہ انڈیا امریکہ کی وہ پیشکش قبول کر لے جس کے تحت ایم کیو نائن ریپر ڈرون کی سکائی گارڈین اور 10 سی گارڈین قسموں والے ڈرون انڈیا کو ملیں گے۔ان ڈرونز کی قیمت تین ارب ڈالر ہے۔انڈین میڈیا کے مطابق انڈیا کی جانب سے ان ڈرونز کو خریدنے کا آرڈر اس سال دسمبر تک دیا جا سکتا ہے۔انڈین میڈیا میں چھپنے والی رپورٹوں کے مطابق انڈیا کے پاس جو اسرائیلی ساختہ جاسوس ہیرون ڈرونز ہیں ان کو بھی مسلح کرنے کا عمل انڈیا میں شروع کیا جا چکا ہے۔
$$$123$$$
یہ ڈرون گزشتہ ایک دہائی سے انڈیا کے زیر استعمال ہیں۔اسرائیل اور انڈیا کے اس مشترکہ پروجیکٹ کے تحت چار سو دو ملین ڈالر کی لاگت سے ان ڈرونز کو لیزر گائیڈڈ بموں،فضا سے زمین پر مار کرنے والے میزائلوں اور اینٹی ٹینک گائیڈڈ میزائلوں سے لیس کیا جائے گا۔
$$$123$$$
آکاش‘زمین سے فضا تک مار کرنے والا ایک میزائل ہے جو 25 کلو میٹر کے فاصلے پر اہداف کو نشانہ بنانے کی صلاحیت رکھتا ہے۔
$$$123$$$
اس کے ساتھ ہی یہ 95 فیصد انڈیا میں تیار کیا جانے والا میزائل ہے۔یہ میزائل 2014ء میں انڈین فضائیہ میں شامل کیا گیا تھا۔ایک سال بعد، 2015ء میں اس میزائل کو انڈین آرمی کو بھی دیا گیا تھا۔اس کی تیاری میں تقریباً 25 سال کا وقت لگا ہے۔بہرحال انڈین حکومت کی طرف سے جاری کردہ معلومات میں یہ ذکر نہیں کیا گیا ہے کہ حکومت یہ میزائل کن ملک کو فروخت کرنے جا رہی ہے۔
$$$123$$$
لیکن حکومت نے یقینی طور پر کہا ہے کہ آکاش میزائل‘اتحادی ممالک‘کو فروخت کیا جائے گا اور یہ اس میزائل سے مختلف ہو گا جو انڈین فضائیہ اور فوج کے پاس ہے۔انڈیا کی مرکزی حکومت نے 2024ء تک دفاعی برآمدی صنعت میں پانچ ارب ڈالر حاصل کرنے کا ہدف مقرر کیا ہے۔لیکن یہ ملک دنیا بھر میں خود ہتھیاروں کے درآمد کرنے والے ملک کے طور پر جانا جاتا ہے۔
$$$123$$$
اسٹاک ہوم انٹرنیشنل پیس ریسرچ انسٹیٹیوٹ ایک تھنک ٹینک ہے جو دنیا بھر میں ہتھیاروں کی خرید و فروخت پر نظر رکھتا ہے۔اس کی ایک رپورٹ کے مطابق 2015ء سے 2019ء کے درمیان انڈیا دنیا میں دوسرا سب سے بڑا اسلحہ درآمد کرنے والا ملک تھا۔اس کے ساتھ ہی دفاعی ساز و سامان کی درآمد و برآمد کا جغرافیائی سیاسی حالات،طاقت کے توازن،برآمد کنندہ اور درآمد کرنے والے ملک کی داخلی سیاست اور عالمی قوتوں پر زیادہ انحصار ہوتا ہے۔
$$$123$$$
دنیا کے بڑے اسلحہ برآمد کرنے والے ممالک میں ایک خاص قسم کی فضا ہے جو اسلحہ کی برآمد کے لئے موزوں ثابت ہوتی ہے۔ایسی صورتحال میں سوال یہ پیدا ہوتا ہے کہ کیا انڈیا ایک ایسا نظام بنا سکتا ہے جو ملک کو اسلحے کے بڑے برآمد کنندگان میں شامل کر سکتا ہے۔
$$$123$$$
انڈیا اس وقت اسلحہ برآمد کرنے کے شعبے میں داخل ہو رہا ہے جب اسلحہ کی روایتی مارکیٹ پر امریکہ،روس،چین اور اسرائیل کی اجارہ داری ہے۔
$$$123$$$
اور اس مارکیٹ میں انڈیا کو جگہ بنانے کے لئے ان ممالک کی حیثیت،اسٹریٹجک قابلیت اور تجربے کا مقابلہ کرنا ہو گا۔لیکن یہ وہ وقت بھی ہے جب پوری دنیا میں جنگ لڑنے کا طریقہ تیزی سے بدل رہا ہے۔
$$$123$$$
آذربائیجان اور آرمینیا کے ناگورنو قرہباخ کے متنازع علاقے پر گزشتہ سال دونوں ممالک کے درمیان ہونے والی جنگ میں چھ ہزار سے زیادہ افراد ہلاک ہوئے تھے۔
$$$123$$$
ترکی کی حمایت یافتہ آذربائیجان کی فوج نے اس خطے کے بڑے حصے پر دوبارہ قبضہ کرنے میں کامیابی حاصل کی تھی جسے بین الاقوامی سطح پر آرمینیا کا حصہ سمجھا جاتا ہے۔آرمینیا نے روس سے کہا کہ وہ آذربائیجان کے خلاف اُن کی علاقائی خود مختاری کے دفاع میں مدد کرے۔واضح رہے کہ سابق سویت یونین کا حصہ ہونے کی وجہ سے آرمینیا روس کا اہم سکیورٹی اتحادی ہے۔
$$$123$$$
بعد میں آرمینیائی اور روسی وزارت دفاع دونوں نے کہا کہ روسی ثالثی میں جنگ بندی پر اتفاق ہو گیا ہے۔آذربائیجان نے اس معاملے پر عوامی طور پر کوئی تبصرہ نہیں کیا ہے۔اس سے قبل آرمینیا نے آذربائیجان کے فوجیوں کو تازہ لڑائی چھیڑنے کا ذمہ دار ٹھہرایا تھا اور کہا تھا کہ آذربائیجان نے ان کے 12 فوجیوں کو پکڑ لیا ہے۔آرمینیا نے فوری طور پر ہلاکتوں کی تفصیلات کی تصدیق نہیں کی لیکن پارلیمنٹ کی خارجہ تعلقات کی کمیٹی کے سربراہ ایڈورڈ آغاجانیان نے کہا کہ ممکنہ طور پر تازہ جھڑپ میں 15 فوجی ہلاک ہوئے ہیں۔
$$$123$$$
آذربائیجان کی وزارت دفاع نے آرمینیا پر‘ریاستی سرحد پر کالجر اور لاچین کے علاقوں میں آذربائیجان کے خلاف بڑے پیمانے پر اشتعال انگیزی‘کا الزام لگایا ہے۔
$$$123$$$
آذربائیجان نے دعویٰ کیا ہے کہ آرمینیا نے ’زیادہ فائدہ مند پوزیشن لینے‘ کے لئے’ اچانک فوجی آپریشن شروع کر دیا‘ لیکن ان کا حملہ ناکام بنا دیا گیا۔لیکن آرمینیا کی وزارت خارجہ کے مطابق،آذربائیجانی افواج نے مئی میں شروع ہونے والی پالیسی کے حصے کے طور پر مشرقی سرحد پر حملہ کیا جس کا مقصد دو آرمینیائی علاقوں،جنوب مشرق میں سیونک اور مشرق میں گیوغار کونک میں در اندازی کرنا تھا۔
$$$123$$$
ان کی 44 روزہ جنگ کے ایک سال بعد یہ تازہ ترین کشیدگی آرمینیا اور آذربائیجان کے درمیان امن معاہدے کو خطرے میں ڈال رہی ہے۔اس کی واحد سب سے بڑی وجہ یہ ہے کہ آذربائیجان ایک راہداری چاہتا ہے جو اس کے ایکسکلیوٹخچیوان تک جائے اور بالآخر اس کی سرحد اس کے اتحادی ترکی سے جا ملے۔اس نام نہاد زنگازور کو ریڈور کو آرمینیائی سر زمین سے گزرنا ہو گا،لیکن آرمینیا کو آذربائیجان کے زیر کنٹرول اپنی سر زمین پر کسی سڑک کا ہونا قبول نہیں ہے۔
$$$123$$$
سیاسی طور پر یہ آذربائیجان کے رہنما الہام علیئیف کے لئے اہم ہے،جنہوں نے رواں سال کے شروع میں عہد کیا تھا کہ وہ آرمینیا کو راہداری کے حوالے سے چھوٹ دینے پر ’مجبور‘ کریں گے۔
$$$123$$$
کوئی بھی ملک امن معاہدے کی پاسداری کے لئے پُرعزم دکھائی نہیں دیتا اور دونوں اپنے فوجی بجٹ میں اضافہ کر رہے ہیں۔تاہم فی الوقت کم از کم ان کے درمیان سفارتی رابطے نہیں ٹوٹے ہیں۔
$$$123$$$
مسٹر مشیل نے کہا کہ انہوں نے صدر علیئیف اور آرمینیا کے وزیراعظم نکول پشینیان کے ساتھ بات چیت میں ’فوری طور پر کشیدگی کم کرنے‘ پر زور دیا ہے۔گزشتہ سال نومبر میں ہی روس کی ثالثی میں ایک امن معاہدہ طے پایا تھا اور تقریباً 2,000 روسی امن دستے ناگورنو قرہباخ اور اس کے آس پاس کے علاقے میں گشت کے لئے تعینات کیے گئے تھے۔ سوویت یونین کے دم توڑتے آخری سالوں میں آرمینیا اور آذربائیجان کے درمیان بنیادی طور پر نسلی۔
$$$123$$$
آرمینیائی ناگورنو۔قرہباخ کے علاقے پر ایک خونی تنازعے شروع ہو گیا تھا۔آرمینیا مسیحی اکثریت والا ملک ہے جبکہ آذربائیجان میں مسلمانوں کی اکثریت ہے۔ترکی کے آذربائیجان کے ساتھ قریبی تعلقات ہیں جبکہ روس کا آرمینیا کے ساتھ اتحاد ہے۔اور اس صورتحال کو بھارت گہری نظر سے دیکھ رہا ہے اور صلاحیت کو بڑھانے کے لئے کوشش کر رہا ہے۔
$$$123$$$
دنیا میں لوگوں کے بے گھر ہونے کی وجوہات مختلف ہیں کچھ جنگوں،کچھ قحط سالی اور کچھ موسم کی سختیوں سے عاجز آکر روشن اور محفوظ مستقبل کی تلاش میں دیار غیر کا رخ کر رہے ہیں جبکہ ان میں سے بیشتر تو اپنے ہی ممالک میں کسمپرسی کی حالت میں دربدر کی ٹھوکریں کھانے پر مجبور ہیں یہاں سب سے بڑی ستم ظریفی تو یہ ہے کہ نقل مکانی کرنے والے افراد کے حقوق کا کوئی بھی ضامن نہیں۔
$$$123$$$
پرتشدد تنازعات،خانہ جنگی،قحط اور دہشت گردی کیخلاف نام نہاد جنگ کے باعث جبراً نقل مکانی کرنے والوں کی تعداد 10 کروڑ سے تجاوز کر گئی ہے جو دوسری جنگ عظیم کے بعد سب سے بڑی تعداد ہے،مہاجرین کی تعداد میں یہ اضافہ امدادی اداروں کے لئے ایک چیلنج سے کم نہیں۔
$$$123$$$
عراق،شام،وسطی افریقہ اور جنوبی سوڈان میں جاری لڑائی کے باعث اس تعداد میں تیزی سے اضافہ ہوا ہے۔
$$$123$$$
جمہوریہ وسطی افریقہ اور جنوبی سوڈان میں بھی تنازعات کے باعث کثیر تعداد میں لوگ بے گھر ہو رہے ہیں۔ایک طرف جہاں غربت،بھوک اور بے سر و سامانی کے شکار دربدر کی ٹھوکریں کھانے والے پناہ گزینوں کی محرومی حد درجہ بڑھ رہی ہے وہیں دوسری طرف یورپ میں نے امیگریشن کنٹرول کے نام پر انسانی حقوق کے استحصال کا سلسلہ شروع کر رکھا ہے یہی وجہ ہے کہ مہاجرین کی زیادہ تر تعداد ترقی پذیر ممالک میں پہنچ کر خود کو اقوام متحدہ کے ادارے کے ساتھ رجسٹرڈ کروا رہی ہے۔
$$$123$$$
بیلا روس کی سرحد پر ان دنوں سردی کے شدید ترین تھپیڑوں میں مشرق وسطیٰ اور دیگر علاقوں کے ہزاروں تارکین وطن پولینڈ کے ذریعے مغربی یورپ میں داخل ہونے کے خواہشمند ہیں۔یورپی یونین کا یہ الزام کہ صدر الیگزینڈر لوکاشینکو 2020ء کے متنازع انتخابات کے بعد اپنی حکومت کے خلاف لگائی جانے والی پابندیوں کے جواب میں ”ہائبرڈ حملہ“ کر رہے ہیں جس میں پناہ گزینوں کی جانب سے غیر قانونی سرحد پار کرانے کی کوششیں شامل ہیں سے خطے میں کشیدگی کی نئی راہ ہموار ہو رہی ہے۔
$$$123$$$
دہشت گردی کیخلاف امریکہ کی نام نہاد جنگ نے جہاں دنیا بھر کے انفراسٹرکچر کو تباہ کرکے رکھ دیا وہیں ان ممالک کو خانہ جنگی کی سی کیفیت میں مبتلا کر دیا۔واشنگٹن،برطانیہ اور اس کے اتحادی یورپی ممالک نے عراق اور افغانستان پر چڑھ دوڑنے میں کوئی جھجک محسوس نہیں کی لیکن جب مسئلہ مہاجرین کو دوبارہ بسانے کا پیش آیا تو کسی طرح بھی ان کی مدد نہیں کی گئی،مقام افسوس ہے کہ عالمی سطح پر جب عالمی مستقبل اور حکمت عملیوں اور مفادات کی بات کی جاتی ہے تو یہ موضوعات اس گفتگو سے خارج ہوتے ہیں۔
$$$123$$$
ترقی یافتہ ممالک چاہے ان میں وہ جو براہ راست ان ممالک کے اندر ہنگاموں اور افراتفری کیلئے ذمہ دار ہوتے ہیں انہی ممالک کو سیاسی ہنگاموں اور ختم نہ ہونے والے حکومتی مسائل کیلئے مطعون کرتے ہیں اور کوئی بھی یہ نہیں سوچتا ہے کہ یہ عدم استحکام لوگوں کے مسلسل ایک جگہ سے دوسری جگہ منتقل ہونے کی وجہ سے ہے ایک ایسے ملک میں جس میں مواقع ویسے ہی محدود ہیں۔
$$$123$$$
میانمار کے ساتھ ملحق تھائی لینڈ کی سرحد پر برسہا برس سے مہاجر بستیوں میں مقیم میانمار کے کیرن اقلیت کے ایک لاکھ 20 ہزار افراد کی خوراک،پانی،قیام اور طبی سہولت تک رسائی محدود ہے،لبنان میں 10 لاکھ سے زائد مہاجرین میں مجموعی آبادی کا ایک چوتھائی شامی باشندے ہیں جن کے لئے رہائشگاہوں،تعلیم اور صحت کی سہولیات کی فراہمی ایک بڑا مسئلہ ہے۔
$$$123$$$
اقوام متحدہ کے پناہ گزینوں کے ادارے یو این ایچ سی آر کی ایک رپورٹ کے مطابق 2014ء کے پہلے 6 ماہ کے دوران 55 لاکھ افراد اپنا گھر بار چھوڑنے پر مجبور ہوئے اور یہ ان 5 کروڑ 20 لاکھ افراد کے علاوہ ہیں جو 2013ء کے اواخر تک دنیا بھر میں بے گھر ہوئے تھے،اب خدشہ یہ ظاہر کیا جا رہا ہے کہ اگر اس شرح سے لوگ بے گھر ہوتے رہے تو رواں سال کے آخر تک اس تعداد میں خوفناک اضافہ دیکھنے کو ملے گا۔
$$$123$$$
شورش زدہ علاقوں کے مہاجرین اس قدر مشکلات کا شکار ہیں کہ انہیں جبری مشقت کے ساتھ ساتھ جنسی استحصال جیسے مسائل کا بھی سامنا کرنا پڑ رہا ہے،ہزاروں مہاجرین اپنی زندگی کے بہترین اوقات خیمہ بستیوں میں گزارتے ہوئے بے گھر ہونے کا باعث بننے والے بحرانوں کو تقریباً بھلا چکے ہیں۔افغانستان کے علاوہ دوسرے نمایاں ممالک جن میں صومالیہ،جنوبی سوڈان،عوامی جمہوریہ کانگو،برما اور عراق شامل ہیں کے مہاجرین آج بھی کسمپرسی کی حالت میں زندگی گزارنے پر مجبور ہیں۔
$$$123$$$
اردن اور لبنان میں کم و بیش 20 لاکھ کے لگ بھگ پناہ گزین مقیم ہیں جبکہ سب سے زیادہ اقتصادی بوجھ ایتھوپیا اور پاکستان کو برداشت کرنا پڑا ہے کیونکہ یہ اپنے معاشی حجم کی نسبت زیادہ مہاجرین کی میزبانی کر رہے ہیں۔گزشتہ 4 دہائیوں میں عراق اور افغانستان کی جنگوں کے بعد ایران اور پاکستان نے ہی دنیا بھر میں مہاجرین کی سب سے بڑی تعداد کو اپنے ممالک میں پناہ دی۔
$$$123$$$
ایک ایسے ملک میں جہاں ایک کے بعد دوسرا مسئلہ درپیش رہتا ہے وہاں مہاجرین کی بڑھتی تعداد سے کئی مسائل جنم لیتے ہیں جس کی بڑی وجہ یہ ہے کہ ان مہاجرین کو پناہ دینے والے ممالک کو بین الاقوامی برادری کی جانب سے خاطر خواہ امداد فراہم نہیں کی جاتی۔مقام افسوس ہے کہ ان پناہ گزینوں کی دیکھ بھال کا زیادہ تر بوجھ ان ممالک پر ہے جو خود کمزور ہیں جس کا اندازہ اس امر سے بخوبی لگایا جا سکتا ہے کہ ترقی پذیر ممالک دنیا بھر کے مہاجرین کی 86 فیصد تعداد کے میزبان ہیں جبکہ دولت مند ممالک محض 14 فیصد کا خیال رکھ رہے ہیں سب سے بڑھ کر ستم ظریفی یہ بھی ہے کہ مغربی ممالک آج ان کے حقوق کو تسلیم کرنے کے بجائے اپنے سرحدی علاقوں کو محفوظ بنانے میں مصروف ہیں حالانکہ عراق،شام،افغانستان اور دیگر ممالک کی مثالیں ہمارے سامنے موجود ہیں کہ جہاں نیٹو کی کارروائیوں سے سب کچھ تبدیل ہو کر رہ گیا،یاد رہے کہ شام میں 2014ء کے وسط تک تقریباً ایک کروڑ افراد کو ملک کے اندر نقل مکانی کرنا پڑی تھی۔
$$$123$$$
یورپی یونین کی سرحد کو محفوظ بنانے کے اقدامات سے مہاجرین اور سیاسی پناہ لینے والوں کے لئے خطرات مزید بڑھ گئے ہیں کیونکہ دنیا بھر میں انہیں کہیں عقوبت خانوں اور بعض اوقات جہازوں میں تنگ جگہ پر محصور کرنے کا سلسلہ جاری ہے یہاں یہ بھی ایک دلچسپ حقیقت ہے کہ کینیا کا تیسرا بڑا شہر اصل میں ایک ریفیوجی کیمپ ہے جہاں لاکھوں پناہ گزین قیام پذیر ہیں بعض مستقل حیثیت اختیار کرنے والی خیمہ بستیوں میں سکول،ہسپتال اور کاروبار قائم ہیں لیکن یاد رہے کہ یہ کبھی گھر نہیں بن سکتیں لہٰذا ضرورت اس امر کی ہے کہ دنیا میں قیام امن کیلئے اقوام متحدہ کو ان تمام عوامل پر عمل کرنا ہو گا جس سے مہاجرین کے بڑھتے ہوئے مسائل پر قابو پایا جا سکے۔
$$$123$$$
دنیا بھر کے مہاجرین میں 15 فیصد کا تعلق شام،افغانستان اور جنوبی سوڈان سے ہے اور ان میں سے 80 فیصد نے اپنے ہمسایہ ممالک کا رخ کیا ہوا ہے۔یو این ایچ سی آر کے مطابق دنیا بھر میں ایسے افراد کی تعداد 7 کروڑ سے زائد ہے جنہیں مختلف محرکات کی وجہ سے زبردستی یا مجبوراً اپنے آبائی علاقوں کو چھوڑنا پڑا،اڑھائی کروڑ کے لگ بھگ ایسے لوگ ہیں جو اپنے ہی ملک میں مہاجرت کی زندگی بسر کرنے پر مجبور ہیں جبکہ تقریباً ایک کروڑ نے مختلف حصوں میں پناہ لینے کو ترجیح دی لہٰذا ضرورت اب اس امر کی ہے کہ مغربی ممالک خاص طور پر امریکہ اور یورپ پر بہت بھاری ذمہ داری عائد ہوتی ہے کہ مہاجرین کی آباد کاری کیلئے ہنگامی بنیادوں پر ٹھوس اقدامات کرتے ہوئے ایسے ممالک جو بحالی کا فریضہ انجام دے رہے ہیں ان کی خاطر خواہ مدد کی جائے۔
$$$123$$$
بیلا روس کی سرحد پر تارکین وطن کے بحران میں جونہی شدت آئی ویسے ہی روس نے چھاتہ بردار دستوں کو بیلا روس میں مشترکہ مشقوں کے لئے روانہ کیا لہٰذا ان نازک حالات میں نیٹو اتحادیوں کی طرف سے جارحانہ کارروائیوں کے تناظر میں فوجی تعاون کا فروغ ناگزیر ہو چکا ہے کیونکہ جوہری صلاحیت سے لیس روسی بمبار طیاروں کی فضاء پروازیں کسی بڑے طوفان کا پیش خیمہ ثابت ہو رہی ہیں،یہاں یہ بھی قابل غور امر ہے کہ اگر انسانی سمگلنگ کی آڑ پر نئی پابندیاں عائد کیں تو جواب میں بیلا روس گیس سپلائی بھی معطل کر سکتا ہے جس کا اس نے عندیہ دینے سے بھی گریز نہیں کیا۔
$$$123$$$
اس میں کوئی دورائے نہیں ہیں مغرب نے مشرق وسطیٰ کو غیر مستحکم کرنے میں کوئی کسر نہیں چھوڑی لہٰذا دیکھا جائے تو اب سرحد پر موجود مہاجرین کو تحفظ فراہم کرنے کی ذمہ داری بھی انہی ممالک پر عائد ہوتی ہے۔
$$$123$$$
وزیراعظم عمران خان کے ویژن اور وزیر اعلیٰ عثمان بزدار کی ہدایت پر جنوبی پنجاب سیکرٹریٹ کو فعال کرنے ترقیاتی منصوبوں کی رفتار تیز کرنے اور مہنگائی کو کنٹرول کرنے کیلئے ضلعی انتظامیہ کو فعال کر دیا گیا ہے۔ضلعی انتظامیہ کا سرکاری چینی کی دستیابی یقینی بنانے کیلئے کریک ڈاؤن جاری ہے اس سلسلے میں ریٹ لسٹیں اور بینرز آویزاں نہ کرنے والے ڈیلرز کی دکانیں سیل کی جا رہی ہیں۔
$$$123$$$
غلہ منڈی کے ڈیلر سرکاری چینی کے 88 روپے کلو کے ریٹ آویزاں کرنے کے پابند ہیں تاکہ عام مارکیٹ میں ریٹیلرز 90 روپے میں فروخت کی جا سکے۔ چینی مافیا کو منطقی انجام تک پہنچانے کا ٹاسک دیا گیا ہے اس حوالے سے ملتان میں لاکھوں روپے کی چینی خورد برد ہونے سے بچائی گئی ہے۔
$$$123$$$
ضلع کے 27 سو سے زائد دکانات و مقامات پر امپورٹڈ چینی 90 روپے کلو دستیاب ہے۔
$$$123$$$
90 روپے کلو سے زائد ریٹ پر چینی فروخت کرنے والے سخت کارروائی کیلئے تیار رہیں۔کمشنر ملتان ڈویژن ڈاکٹر ارشاد احمد،ڈپٹی کمشنر ملتان،عامر کریم خاں نے چلڈرن ہسپتال کے دورہ کے دوران ادویات کے سٹاک،ہسپتال میں دستیاب طبی سہولیات کا جائزہ لیا۔نشتر ہسپتال کے واش رومز کی مرمت و تزین و آرائش کیلئے 8 کروڑ روپے فراہم کر دئیے گئے ہیں جبکہ مریضوں کے لواحقین کیلئے پناہ گاہ ٹینڈر بھی ہو گیا ہے۔
$$$123$$$
نشتر ہسپتال کی سڑکوں کی مرمت و بحالی کیلئے بھی کام کیا جا رہا ہے۔چلڈرن ہسپتال جنوبی پنجاب میں امراض اطفال کا واحد ہسپتال ہے جہاں روزانہ کی بنیاد پر سینکڑوں بچوں کو طبی سہولیات فراہم کی جا رہی ہیں۔ہسپتال کی ایمرجنسی اور آؤٹ ڈور کی توسیع کی اشد ضرورت ہے جس کیلئے پیپر ورک تیار کرنے کے احکامات دئیے گئے ہیں۔ایمرجنسی اور آؤٹ ڈور ٹاور کی تعمیر بارے پلان مرتب کرنے کے احکامات دئیے گئے ہیں۔
$$$123$$$
حکومت پنجاب نے شہر اولیاء کے ترقیاتی منصوبوں کیلئے اربوں روپے کے فنڈز فراہم کئے ہیں تاکہ انفراسٹرکچر بہتر کرکے عوام کو ریلیف دیا جا سکے۔قومی تعمیر نو کے محکموں کو رواں مالی سال کے اندر تمام منصوبوں کے اہداف مکمل کرنے کی ہدایت کی گئی ہے۔وزیر اعلیٰ پنجاب عثمان بزدار اس خطے کی ترقی کے منصوبوں پر ذاتی دلچسپی رکھتے ہیں اور ان کے ٹائم فریم کے حوالے سے واضح ہدایات جاری کر چکے ہیں۔
$$$123$$$
ضلعی انتظامیہ تمام ترقیاتی سکیموں میں معیار اور شفافیت یقینی بنا کر حکومت کے وژن پر عملدرآمد کرے گی۔ڈپٹی کمشنر عامر کریم خاں نے کہا کہ شہر کی خوبصورتی بڑھانے کیلئے بیوٹیفکیشن پلان پر بھی تیزی سے کام مکمل کیا جائے اور چوکوں پر یادگاروں کی تعمیر پر بھی تیزی سے پیشرفت کی جائے۔ایڈیشنل ڈپٹی کمشنر جنرل قمر الزماں قیصرانی نے کہا ہے کہ بدلتے موسم کے پیش نظر ڈینگی وائرس کا خطرہ پورے صوبے میں منڈلا رہا ہے اس تناظر میں ضلعی انتظامیہ نے گھر گھر سرویلنس کا سلسلہ تیز کر دیا ہے محکمہ صحت کی ٹیمیں ڈینگی لاروے کی تلفی کیلئے جنگی بنیادوں پر اقدامات کریں۔
$$$123$$$
ریڈ مہم کے تحت پر گھر تک فیلڈ ٹیمیں کورونا سے بچاؤ کی ویکسین بھی لگا رہی ہیں۔ایڈیشنل ڈپٹی کمشنر جنرل قمر الزماں قیصرانی نے کہا کہ حکومت پنجاب کی طرف سے 15 نومبر سے 27 نومبر تک خسرہ روبیلا اور پولیو کی قومی مہم بھی منائی جائے گی اس دوران محکمہ صحت کی ٹیمیں 9 ماہ سے 15 سال تک کے بچوں کو خسرہ اور روبیلا سے بچاؤ کے حفاظتی ٹیکے لگائیں گی یہ ٹیمیں 5 سال سے کم عمر بچوں کو پولیو کے قطرے بھی پلائیں گی انہوں نے اپیل کی کہ والدین،اساتذہ،علماء کرام سے اپیل ہے کہ مہم کے دوران محکمہ صحت کی ٹیموں کے ساتھ بھرپور تعاون کریں اور اپنے بچوں کو ان موذی امراض سے محفوظ بنائیں،یاد رہے کہ پانی کے ضیاع کو روکنے کیلئے شہر اولیاء میں منفرد منصوبے کا آغاز کیا گیا ہے جو کہ خوش آئند ہے۔
$$$123$$$
وضو کے پانی کو فلٹر کرکے پودے سیراب کئے جائیں گے۔پی ایچ اے واٹر ٹینک سٹوریج سے پانی حاصل کرکے استعمال کرے گا۔بیک وقت 7 ہزار گیلن واٹر سٹوریج کی گنجائش موجود ہے۔قلعہ کہنہ قاسم باغ میں گھاس کی کٹائی‘واش رومز کی صفائی کا حکم دیا گیا ہے تاکہ ڈینگی وبا کے خاتمے کیلئے ماحول خشک اور صاف رکھا جائے۔جنوبی پنجاب سیکرٹریٹ کے فعال ہونے سے عوام کو بڑا ریلیف ملنے کے ساتھ ساتھ مسائل کا حل فوری اور عوام کی دہلیز پر ہو گا۔
$$$123$$$
شجرکاری مہم کا بھرپور انداز سے آغاز کریں گے۔شہر کی گرین بیلٹس اور پارکوں میں بھرپور شجرکاری کی جائے گی۔موسم بہار میں پھولوں کی نمائش کا اہتمام کریں گے۔
$$$123$$$
سیکرٹری سپیشلائزڈ ہیلتھ کیئر اینڈ میڈیکل ایجوکیشن ڈیپارٹمنٹ جنوبی پنجاب نادر چٹھہ نے چوہدری پرویز الٰہی انسٹیٹیوٹ آف کارڈیالوجی ملتان میں ادویات اور دیگر طبی سامان کی قلت کا نوٹس لیتے ہوئے ایگزیکٹیو ڈائریکٹر اور میڈیکل سپرنٹنڈنٹ چوہدری پرویز الٰہی انسٹیٹیوٹ آف کارڈیالوجی ملتان سے فوری رپورٹ طلب کر لی ہے۔
$$$123$$$
سیکرٹری سپیشلائزڈ ہیلتھ کیئر اینڈ میڈیکل ایجوکیشن ڈیپارٹمنٹ جنوبی پنجاب نادر چٹھہ نے سپیشلائزڈ ہیلتھ کیئر ڈیپارٹمنٹ کے زیر انتظام جنوبی پنجاب کے تمام اداروں کے سربراہان کو ہدایت کی ہے کہ ادویات اور دیگر طبی سازو سامان کی وافر فراہمی کو ہر وقت یقینی بنایا جائے لوگوں کو صحت عامہ کی بہترین سہولیات کی فراہمی کو یقینی بنایا جائے۔
$$$123$$$
ملتان ڈویژن میں کورونا ویکسین ہر دہلیز پر مہم کامیابی سے جاری ہے۔کورونا‘ڈینگی وبا کے خاتمے کیلئے ہم سب کو مل کر کام کرنا ہے۔انتظامیہ کے ساتھ شہریوں کے تعاون سے ان وباؤں کا خاتمہ ممکن ہو سکتا ہے۔کمشنر ڈاکٹر ارشاد احمد نے کہا کہ نوٹسز کے باوجود ڈینگی کا موجب بننے والی عمارتوں کو سربمہر،مالکان کیخلاف مقدمات درج کروائیں۔اس موقع پر بریفنگ دیتے ہوئے ڈپٹی کمشنرز نے بتایا کہ ایک ہفتے میں ڈینگی کا موجب عمارت مالکان کو 61 نوٹس جاری کئے گئے۔
$$$123$$$
سیکرٹری ہاؤسنگ جاوید اختر محمود نے کہا ہے کہ ترقیاتی منصوبوں کو بروقت اور شفاف انداز سے مکمل کریں گے۔ملتان شہر کی سڑکوں کی کشادگی کیلئے ایم ڈی اے کو ٹاسک دے دیا ہے۔نئی ہاؤسنگ سوسائٹیز کے قیام کو یقینی بنائیں گے اور عام عوام کیلئے آسان شرائط رکھنے کی کوشش کریں گے۔ جنوبی پنجاب میں ترقی کے نئے دور کا آغاز ہو گا۔صاف پانی کی فراہمی اور سیوریج کے مسائل کو حل کرنے کی بھرپور کوشش کریں گے۔
$$$123$$$
اللہ تعالیٰ نے اس دنیا میں کوئی بھی چیز بے مقصد پیدا نہیں کی اس کی بنائی ہوئی ہر چیز میں اس کی کوئی نہ کوئی حکمت پوشیدہ ہے۔انسانی عقل پروردگار کی تخلیقات کا احاطہ نہیں کر سکتی وہ ذات برحق ہی جانتی ہے کہ اس کے ہر کام میں اس کے کیا کیا راز چھپے ہوئے ہیں۔
$$$123$$$
انسان اللہ تعالیٰ کی بہترین تخلیق ہے جس کو بہترین بنانے پر خود خالق نے قسمیں اُٹھائیں اور اس حضرت انسان کو اشرف المخلوقات کے منصب پر فائز کرکے دنیا میں اپنا نائب اور خلیفہ مقرر کیا اس آدم کی حرمت کو بیت اللہ سے زیادہ قرار دیا اور شرط فرمانبرداری اور تقویٰ کو رکھا اس روح زمین پر اللہ تعالیٰ کے سرکش اور باغی بھی آئے ہیں جن کو اپنی ہمیشگی پر یقین تھا مگر آج کسی کو ان کا نام تک بھی یاد نہیں اور کچھ ایسے انسانوں نے بھی جنم لیا کہ جن کو تاریخ چاہ کر فراموش نہ کر سکی ایسی ہی ایک ہستی علامہ ڈاکٹر محمد اقبال رحمة اللہ علیہ ہیں کہ جن کو کوئی نہ سمجھ پایا اگر قوم سمجھ جاتی تو غلام نہ ہوتی اور اگر انگریز سمجھ جاتا تو اقبال رحمة اللہ علیہ بستر مرگ پر نہ مرتے ان کو تختہ دار پر لٹکا دیا جاتا۔
$$$123$$$
اقبال رحمة اللہ علیہ نے نوجوانوں کے اندر نئی روح پھونک کر ان کو سوچنا سکھایا آزادی کا خواب دکھایا اور پھر اس خواب کی تعبیر کے لئے جدوجہد بھی کی،انہیں مسلمانوں کی احساسِ غلامی کا احساس بہت زیادہ تھا اس کے علاوہ برطانوی راج کے محکوم ہندوستانی مسلمانوں کی حالت زار کو عیاں کرنے میں گہری دلچسپی تھی اور اپنی شاعری کے ذریعے غلامی کی زنجیروں میں جکڑے ہوئے مسلمانوں کو آزادی کا مطلب سمجھایا کہ حریت وہ جذبہ ہے کہ جو موت کے خوف سے بھی ماند نہیں پڑتا۔
$$$123$$$
دنیا میں وہی قومیں کامیاب ہوئیں ہیں جنہوں نے اپنے محسنوں کی قربانیوں کو یاد رکھا اور جن قوموں نے اپنے محسنوں کو بھلا دیا پھر ان کا انجام درد ناک ہوا ہمارے ہاں جہاں کچھ لوگ احسان فراموش ہیں تو وہاں پر بہت بڑا طبقہ احسان مند بھی ہے جو اپنے بڑوں کی باقیات کو زندہ رکھے ہوئے ہے۔9 نومبر یوم پیدائش حکیم الامت علامہ ڈاکٹر محمد اقبال رحمة اللہ علیہ کے حوالے سے الحمراء ہال میں کشفِ درویش فاؤنڈیشن کے زیر اہتمام ”پیام اقبال“ تقریب کا انعقاد کیا گیا جس کی صدارت قومی امن کمیٹی کے مرکزی چیئرمین ڈاکٹر علامہ سید ایاز ظہیر ہاشمی الحسنی و الحسینی گیلانی سجادہ نشین خانقائے عالیہ معلی محمدی شریف نے کی جبکہ مہمانانِ خصوصی میں سپیشل ایڈوائزر ٹو فیڈرل چیئرمین این پی سی آئی ایچ محمد نعیم احسان ایزد،چیئر پرسن معروف کالم نگار سیدہ نور الصباح ہاشمی،ڈائریکٹر جنرل خانہ فرہنگ ایران جعفر روناس،ڈاکٹر افتخار بخاری،بیگم صفیہ اسحاق،آغا علی مزمل،ایڈوائزر ٹو وزیراعظم برائے ٹورسٹ شازینہ فضل نے علامہ اقبال رحمة اللہ علیہ کی حیات،افکارات پر گفتگو کی۔
$$$123$$$
جعفر روناس نے بھی علامہ اقبال رحمة اللہ علیہ کی خدمات کو سراہا اور بتایا کہ ایران کے اندر بھی علامہ اقبال رحمة اللہ علیہ کو وہی مقام حاصل ہے جو کہ پاکستان میں ہے بے شک علامہ اقبال رحمة اللہ علیہ کسی ایک فرقے یا جماعت کے نہیں بلکہ قومی ہیرو تھے۔تقریب کے میزبان اور کشفِ درویش فاؤنڈیشن کے چیئرمین اعظم منیر نے خطاب کرتے ہوئے کہا کہ آج قوم اقبال کو بھلا بیٹھی ہے،تقریب سے خطاب کرتے ہوئے علامہ سید ایاز ہاشمی نے کہا کہ آج بھی پھر سے اقبال کو پڑھنے کی ضرورت ہے کیونکہ جس دن یہ قوم اقبال کو سمجھ گئی اس دن کے بعد ہم غلام نہیں رہیں گے افسوس تو اس بات کا ہے کہ چند غلام ذہنیت صاحب اقتدار افراد نے نوجوانوں کو اقبال رحمة اللہ علیہ سے دور کر دیا ہے اس کی وجہ کہ جو اقبال رحمة اللہ علیہ کو پڑھ لیتا ہے وہ غلام نہیں رہ سکتا ہے اور نسل در نسل غلام رکھنے کے لئے ان کو اقبال رحمة اللہ علیہ سے دور رکھا جا رہا ہے مگر روشنی کو کوئی قید نہیں کر سکا احساس فراموشی کی حد ہے کہ ویسے ہمارے ہاں درجنوں چھٹیاں کی جاتی ہے مگر یوم پیدائش اقبال رحمة اللہ علیہ پر چھٹی منسوخ کرکے ہم نے یہ ثابت کر دیا ہے کہ ہم اقبال رحمة اللہ علیہ کو یکسر فراموش کر چکے ہیں مگر دنیا بھر کروڑوں کی تعداد میں اقبال رحمة اللہ علیہ کے چاہنے والے آج بھی زندہ ہیں جو کسی بھی صورت میں علامہ اقبال رحمة اللہ علیہ کے افکارات کو کبھی مرنے نہیں دیں گے۔
$$$123$$$
تقریب میں ملک کے نامور قوال ناصر سنتو اور شاہان معظم نے کلام اقبال رحمة اللہ علیہ پیش کرکے حاضرین میں پھر سے نئی روح بیدار کی تقریب کے اختتام پر زندگی کے مختلف شعبوں میں نمایاں خدمات سر انجام دینے والی شخصیات کو ” علامہ اقبال رحمة اللہ علیہ گولڈ میڈل“ پہنائے گئے جن میں معروف سیاسی و سماجی شخصیت زبیر خان نیازی،معروف سیرت نگار،مصنف،تجزیہ نگار،صدر بلومنگ رائٹرز آرگنائزیشن نسیم الحق زاہدی،میر جمشید زمان،عمران عنایت چوہان،علی بلوچ،رانا تنویر شجاع،بیگم صفیہ اسحاق،شازیہ فضل،معروف مصنفہ،سیرت نگار،سیدہ نور الصباح،اقصیٰ صابر،سعدیہ ہما شیخ،پروفیسر ظفر اقبال کھٹانہ،حسیب بن یوسف،اقبال پیام،فلمسٹار حیدر سلطان،اچھی خان،الطاف حسین،اے آر گل،موہنی سیف،علی رضا گرویزی،ندیم نظر اور نوید بخاری شامل تھے۔
$$$123$$$
نہیں ہے ناامید اقبال اپنی کشت ویراں سے
$$$123$$$
ذرا نم ہو تو یہ مٹی بہت زرخیز ہے ساقی
$$$123$$$
زراعت پاکستان کی معیشت میں ریڑھ کی ہڈی کی حیثیت رکھتی ہے اور زراعت سے پاکستان کو سالانہ کھربوں روپے آمدن ہوتی ہے لیکن بدقسمتی سے کسان اور زراعت پر حکومت بہت ہی کم رقم خرچ کرتی ہے اسی لئے گزرتے وقت کے ساتھ پاکستان کی دیہی آبادی بڑے شہروں کی جانب منتقل ہو رہی ہے اور بڑے شہروں پر آبادی کے بے پناہ دباؤ کے باعث بڑے شہروں کی حالت زار خراب سے خراب تر ہوتی چلی جا رہی ہے اور اس سلسلے میں اس وجہ سے مسلسل تیزی آ رہی ہے کیونکہ زراعت پر حکومت کی کوئی توجہ نہیں رہی اور کسان اپنی زمینوں سے مناسب روزگار نہ ملنے کے باعث اپنا یہ پیشہ ترک کرکے شہروں کو منتقل ہو رہے ہیں جبکہ ہر حکومت آئی ایم ایف‘ورلڈ بینک اور اسلامی ممالک سے قرض لے کر قومی خزانے میں بڑھتے ڈالرز پر فخر محسوس کرتی رہی ہے۔
$$$123$$$
آئی ایم ایف اور ورلڈ بینک سے قرض لینے کا سلسلہ تبھی رک سکتا ہے جب ہم کسان کی حالت زار بہتر بنانے کو اولین ترجیح دیں۔
$$$123$$$
گندم‘کپاس اور گنے کی قیمتوں کا مناسب تعین اور سرکاری ریٹ پر مکمل فصل کی خریداری یقینی بنانے کے ساتھ ساتھ حکومت کسانوں کو فصل بوائی کے وقت معیاری کھاد‘بیج‘زرعی ادویات اور زرعی مشینری آسان شرائط پر فراہم کرے اور وافر پانی کی دستیابی کو یقینی بنایا جانا چاہئے اور فصل آنے پر کسانوں سے ان چیزوں کی مناسب قیمت لی جائے کسی بھی سیاسی جماعت کا یہ دعویٰ سراسر غلط ہے کہ ہماری حکومت میں پاکستان خوراک میں خود کفیل ہوا حقیقت یہ ہے کہ جنرل مشرف کی حکومت سے قبل تمام حکومتیں بیرون ملک سے غیر معیاری گندم درآمد کرتی تھیں اور گندم کی بیرون ملک خریداری‘شپمنٹ‘اسٹوریج‘ٹرانسپورٹ غرض ہر ہر مرحلے پر کمیشن مافیا اپنے پیٹ بھرتی تھی اور پاکستان میں ایسا مافیا موجود ہے جس کا یہاں مقامی لوٹ مار سے پیٹ نہیں بھرتا بلکہ بیرون ملک سے چیزوں کی خریداری کرکے اپنا پیٹ بھرنے کا کوئی موقع ہاتھ سے نہیں جانے دیتا اور جنرل مشرف کے دور سے قبل پاکستان خوراک میں خود کفیل نہیں تھا اور بیرون ملک سے ہر سال غیر معیاری گندم درآمد کی جاتی تھی۔
$$$123$$$
بیرون ملک سے آئی ہوئی 3 کلو چینی اور 3 کلو گندم مقامی ایک ایک کلو چینی اور گندم کے برابر ہوتی ہے۔
$$$123$$$
وزیراعظم عمران خان نے اپنی پارٹی کے پنجاب کے کسانوں کی کانفرنس طلب کی جو مناسب نہیں۔ملک بھر کے تمام کسانوں کو مدعو کرکے کسان کانفرنس ہونی چاہئے جس طرح جنرل مشرف نے اقتدار سنبھالنے کے بعد اسلام آباد میں کسان کانفرنس طلب کی اور کسانوں سے تجاویز طلب کی گئیں اور کانفرنس میں پیش کی گئی کسانوں کی تقریباً تمام تجاویز جنرل مشرف نے منظور کرکے فوری طور پر گنا 350 روپے فی من ‘گندم 1000-1200 روپے من اور کپاس 3000 روپے من مقرر کی اور سرکاری ریٹ پر تمام فصلوں کی خریداری کو یقینی بنایا اور پھر ملک خوراک میں خود کفیل ہو گیا۔
$$$123$$$
حکومت باقاعدگی سے سال میں 2 بار بھل صفائی کرائے اور اس کا آغاز ابھی سے ہونا چاہئے۔پانی کی تقسیم بھی منصفانہ ہونی چاہئے۔جنرل مشرف نے 1999-2000ء میں گنا 350 روپے من مقرر کیا تھا تو 20 سال گزرنے کے بعد اب موجودہ حکومت زیادہ نہیں تو 500 روپے من گنے کی قیمت مقرر کرے۔کپاس کی قیمت کم از کم 4 ہزار روپے من اور گندم کم از کم 2500 روپے من ہونی چاہئے۔
$$$123$$$
بھارت کی آبادی ایک ارب 26 کروڑ ہے اور اتنی بڑی آبادی کے لئے بھی بھارت خوراک میں خود کفیل ہے اور بھارتی پنجاب میں فی ایکڑ پیداوار پاکستان کی نسبت بہت زیادہ ہے کیونکہ وہاں کھاد‘بیج اور زرعی ادویات معیاری بھی ہیں اور پاکستان کی نسبت ان چیزوں کی قیمتیں بھارت میں بہت کم ہیں اور وہاں کی حکومت کی زراعت پر خصوصی توجہ ہے اور کسان کو ہر سطح پر سبسڈی دی جاتی ہے جبکہ پاکستان میں نہ تو کھاد معیاری ملتی ہے اور نہ ہی بیج اور زرعی ادویات کا معیار درست ہے اور غیر معیاری چیزوں کی بھی قیمتیں بہت زیادہ ہیں لیکن حکومت کی جانب سے دی جانے والی سبسڈی برائے نام ہے جبکہ زراعت کا شعبہ ملک کو سالانہ کھربوں روپے دیتا ہے لیکن حکومت کی جانب سے دی جانے والی سبسڈی اونٹ کے منہ میں زیرے کے مترادف ہے۔
$$$123$$$
زراعت کی ترقی اور خوراک میں خود کفالت کے لئے کسان کو وافر پانی کی دستیابی بھی بنیادی اہمیت رکھتی ہے اور نہری علاقوں کے علاوہ ٹیوب ویل سے آبپاشی والے علاقوں کے زمیندار اسی وقت خوشحال ہو کر بھرپور محنت کر سکتے ہیں جب انہیں ٹیوب ویل چلانے کے لئے ماہانہ فکس بجلی بل ادا کرنا ہو یا بہت کم قیمت میں فی یونٹ ادائیگی کا نظام رائج کیا جائے تو زراعت ترقی کرے گا اور ڈیزل کی قیمتوں میں بے پناہ اضافے کے باعث ڈیزل سے ٹیوب ویل چلا کر کاشتکاری کرنے والے زمینداروں کو تو فصل میں سراسر نقصان کا سامنا ہے اور کئی لوگوں نے سال میں 2-3 فصلیں لینے کے بجائے صرف گندم کی فصل کاشت کرنے کا طریقہ کار اپنا رکھا ہے کیونکہ ڈیزل سے ٹیوب ویل چلا کر فصل نقصان میں جاتی ہے اور کسان کو اپنی محنت بھی نہیں مل پاتی اس سلسلے میں وفاق اور صوبائی حکومتوں کو خصوصی توجہ دیکر زراعت کے لئے موٴثر پالیسیاں تشکیل دینی ہوں گی اور بہتر تو یہ ہے کہ جنرل مشرف کی طرح موجودہ حکومتیں بھی کسان کانفرنس طلب کریں اور کسانوں کے اپنے مطالبات اور چارٹر آف ڈیمانڈ کے عین مطابق پالیسیاں تشکیل دے کر اس پر مکمل عملدرآمد کو یقینی بنائیں تو ملک میں موجود آٹا اور چینی مافیا کو ناکامی کا سامنا کرنا پڑے گا۔
$$$123$$$
خوراک میں خود کفالت کے باوجود حکومت کی غلط پالیسیاں اور ذخیرہ اندوز مافیا کی کارستانیاں بھی عام آدمی کے لئے مشکلات اور مہنگائی میں اضافے کا سبب بنتی ہیں۔جب تک اپنے ملک کی ضرورت کی وافر گندم اور چینی موجود نہ ہو‘ دوسرے کسی بھی ملک کو دینا سراسر اپنی عوام سے زیادتی ہے۔ایسے لوگوں کو اختیارات دینا جو خود آٹا اور چینی کے بحران کے ذمہ دار ہیں سراسر غلط طریقہ کار ہے اور اس سلسلے میں حکومت کو مناسب فیصلے کرکے ذخیرہ اندوز مافیا کے خلاف سخت اقدامات کرنا ہوں گے۔
$$$123$$$
ناظم جوکھیو کا المناک قتل بلاشبہ کسی بھی عام سی موت،سانحہ اور حادثہ سے کہیں زیادہ بڑھ کر ہے حالانکہ بعض قتل صرف قتل ہوتے ہیں اور انہیں قاتل کے لئے قانون کی کتابوں میں داخل دفتر کرنا یا کرانا بے حد آسان اور سہل کام ہوتا ہے،عین ممکن ہے کہ فی الوقت پیپلز پارٹی اور سندھ حکومت کو اس بات کا ادراک اور احساس نہ ہو سکے کہ یہ ایک ”قتل ناحق“ کس کس کے ہاتھ پر اپنے لہو کے چھینٹے تلاش کرنے کی صلاحیت و قوت رکھتا ہے مگر عن قریب جب پیپلز پارٹی بطور ایک سیاسی جماعت ناظم الدین جوکھیو کے قتل کے نتیجے میں پیدا ہونے والے سیاسی محرکات کا شکار ہو گی تو اسے بخوبی معلوم ہو جائے گا کہ ناظم جوکھیو کا قتل صوبہ سندھ کے سیاسی منظر نامے پر اس کے سیاسی چہرہ پر کس قدر بدنما اور بھیانک داغ چھوڑ گیا ہے۔
$$$123$$$
یاد رہے کہ مقتول 27 سالہ ناظم الدین جوکھیو کا تعلق ملیر کے ایک چھوٹے سے گاؤں آچر سالار جوکھیو سے تھا یہ سندھی نوجوان،ضلع کونسل کراچی میں ملازم تھا،مقتول نے بعد از مرگ اپنے پیچھے سوگواران میں ایک بیوہ،تین بیٹیاں اور ایک بیٹا چھوڑا ہے۔ناظم جوکھیو کے بچوں کی عمریں بالترتیب ایک سال سے 5 سال تک کے درمیان ہیں۔ناظم الدین کا جرم یہ تھا کہ اسے سائبیریا کے سرد علاقوں سے آنے والے مہمان پرندوں سے شدید محبت تھی اس بے وقوف کو مہمان پرندوں سے کتنی محبت تھی اس کا اندازہ صرف اس بات سے لگایا جا سکتا ہے کہ اس نے عرب شکاریوں کو مہمان پرندے تلور کے شکار سے باز رکھنے اور روکنے کی پاداش میں اپنی قیمتی جان تک بھی قربان کر دی۔
$$$123$$$
ناظم الدین جوکھیو کے بھائی افضل جوکھیو کے مطابق ”اس کے بھائی نے ابتداء میں عرب شکاریوں کو گاؤں میں تلور کا شکار کرنے سے روکنے کی کوشش کی تھی لیکن جب وہ انہیں نہ روک سکا تو اس نے ان کے شکار کرتے ہوئے بہیمانہ مناظر کی ایک ویڈیو بنا کر سماجی رابطوں کی ویب سائیٹ پر شائع کر دی۔
$$$123$$$
عرب شکاریوں کے شکار کی ویڈیو جب تیزی سے وائرل ہونے لگی تو علاقے کے جاگیردار اور عرب شکاریوں کے میزبان جام اویس گہرام جوکھیو کے ہرکاروں کی جانب سے مجھے دھمکی آمیز فون آنے لگے اور ایک ہی بات کا بار بار تقاضا کیا جانے لگا کہ جلد از جلد اس ویڈیو کو سوشل میڈیا سے ہٹا دیا جائے لیکن جب ناظم جوکھیو نے میرے کہنے کے باوجود بھی سوشل میڈیا پلیٹ فارم سے ویڈیو ہٹانے سے صاف انکار کر دیا تو مجھے جام کے منیجر کا پیغام آیا کہ میں اُسے لے کر جام اویس گہرام جوکھیو کی اوطاق پر پہنچوں تاکہ اس قضیہ کا کوئی تصفیہ تلاش کیا جا سکے جب میں اپنے بھائی ناظم جوکھیو کو جام اویس کی اوطاق پر پہنچا تو وہاں موجود جام کے ملازموں نے میرے بے قصور بھائی ناظم پر لاٹھیوں اور بندوقوں کے بٹ سے تشدد کرنا شروع کر دیا۔
$$$123$$$
میں نے جام سے ہاتھ جوڑ کر معافی بھی طلب کی لیکن جام صاحب نے کہا کہ ”کوئی معافی نہیں ملے گی تم لوگوں نے میرے مہمان کی بے عزتی کی ہے“۔
$$$123$$$
بعد ازاں انہوں نے ناظم جوکھیو کو زخمی حالت میں ایک کمرے میں بند کر دیا اور مجھے کہا کہ جاؤ صبح آ جانا اور اپنے بھائی کو لے جانا صبح میں اپنے بھائی کو گھر لے تو آیا لیکن اس وقت تک جام اویس گہرام کے ہرکارے اسے ہلاک کر چکے تھے“ ابتدائی تحقیقات میں بھی اب تک جو شواہد سامنے آئے ان سے ایسا محسوس ہوتا ہے کہ اعجاز جوکھیو نے اپنے بھائی ناظم الدین جوکھیو کی ہلاکت تشدد سے ہونے کے جو مبینہ الزامات جام اویس گہرام جوکھیو پر لگائے ہیں وہ مبنی بر صداقت ہیں کیونکہ میڈیکولیگل رپورٹ میں تصدیق کی گئی ہے کہ ناظم جوکھیو کے پورے جسم پر تشدد کے نشانات تھے نیز سر،چہرے اور ہاتھ پاؤں پر بڑے بڑے نیل کے نشانات پائے گئے ہیں جبکہ پیٹھ اور جسم کے پچھلے حصے پر بھی رگڑ کے زخم موجود تھے علاوہ ازیں مقتول کے دونوں ہاتھوں پر کافی زیادہ سوجن تھی،دماغ کے اندر خون کے لوتھڑے ملے،سر پر چوٹ کے نشانات موجود ہونے کی بھی تصدیق کی گئی ہے یعنی سادہ الفاظ میں ناظم الدین جوکھیو کو شکار کی ایک ویڈیو بنانے اور اسے سوشل میڈیا پر شائع کرنے کے معمولی سے جرم میں بدترین تشدد کا نشانہ بنایا گیا تھا۔
$$$123$$$
صوبہ سندھ خاص طور دیہی سندھ میں اپنے مخالفین کا دماغ اور جسم ٹھکانے لگانے کے لئے زیادہ تر وہی طریقہ واردات اختیار کیا جاتا ہے۔ رات کی تاریکی میں جس کا شکار بدقسمت ناظم جوکھیو ہوا مگر اس مرتبہ صوبہ بھر سے اس حادثہ کے خلاف ردعمل دیکھنے میں آیا ہے اس نے سندھ میں صدیوں سے قائم جاگیرداری نظام کو پہلی بار واقعی عوام اور قانون کے کٹہرے میں کھڑا کر دیا ہے خاص طور پر دیہی سندھ کی عوام کی جانب سے ناظم جوکھیو کے قتل کا سبب بننے والے جاگیردارانہ نظام سے جس قدر اپنی شدید نفرت کا اظہار کیا جا رہا ہے اسے دیکھ کر امید پیدا ہونے لگی ہے کہ سندھ میں بہت جلد ظلم و جبر کی بنیادوں پر استوار جاگیرداری نظام منہدم اور زمین بوس ہونے کو ہے بظاہر ناظم جوکھیو کے بھائی افضل جوکھیو نے مبینہ طور پر اپنے بھائی کے قتل کا براہ راست الزام رکن سندھ اسمبلی پیپلز پارٹی جام اویس گہرام جوکھیو پر عائد کیا ہے۔
$$$123$$$
سندھ کی عوام کو اب آہستہ آہستہ سمجھ آنے لگی ہے کہ جام،جاکھرانی اور نظامانی سرداروں کو ظلم و ستم کرنے کی تمام طاقت جاگیردارانہ نظام سے ہی حاصل ہوتی ہے اور اس ظلم و ستم کو ختم کرنے کا بس ایک یہ ہی راستہ ہے کہ کسی طرح ان نام نہاد سرداروں کے سروں سے جاگیرداری نظام کی چھتر چھایا کھینچ لی جائے یہ پیشگوئی تو نہیں کی جا سکتی کہ آئندہ چند ماہ میں جاگیرداری نظام کا سندھ سے مکمل طور پر خاتمہ ہو جائے گا لیکن ایک بات ضرور پورے تیقن اور شرح صدر کے ساتھ کہی جا سکتی ہے کم از کم دیہی سندھ میں جاگیرداری نظام کے خاتمہ کی ایک خاموش اور زبردست عوام تحریک ضرور جنم لے چکی ہے جس کا سب سے بڑا ثبوت یہ ہے کہ کل تک جو لوگ جاگیردارانہ نظام کو اپنی غیر مشروط جاہلانہ اطاعت سے قوت و طاقت مہیا کرتے تھے آج ان ہی محکوم لوگوں کی نوجوان نسل سوشل میڈیا پر جاگیرداروں کے علم بغاوت بلند کرتے ہوئے انہیں چیلنج کر رہی ہے اگر جاگیرداری نظام کے پرودہ سمجھیں تو یہ واقعی ایک بہت بڑی بات ہے اور ہم یہ اُمید قائم رکھ سکتے ہیں کہ نظام الدین جوکھیو کا خون ناحق ایک دن ضرور رنگ لائے گا اور شاہ عبداللطیف بھٹائی کی سندھ دھرتی پر فرسودہ اور ظالمانہ جاگیرداری نظام کا سورج ہمیشہ ہمیشہ کے لئے غروب ہو جائے گا۔
$$$123$$$
گزشتہ دنوں مجھے خواب میں 16 دسمبر 2014ء پشاور آرمی پبلک سکول کے وہ معصوم و لہولہان شہید 132 بچے اور دس پندرہ اسی سکول کا لہولہان اسٹاف نظر آیا میں نے دیکھا کہ وہ کسی حکومت کے خلاف نہیں بلکہ پاکستان کے کروڑوں عوام کے سامنے مظاہرہ کر رہے ہیں کہ ہمارے خون کا حساب کیوں نہیں لیا گیا؟صبح اُٹھا تو اپنے آپ سے گھن آنے لگی جب اخبارات دیکھے کہ جنہوں نے اس حملے کی ذمہ داری نہایت ڈھٹائی سے قبول کی تھی اور ہم نے عوام کو شاید دکھانے کیلئے اور وقتی طور شہیدوں کے والدین اور عوام کے غضب سے بچنے کیلئے انہیں دہشت گردوں کی طویل فہرست میں ڈال دیا ان سے ہمارے اکابرین نجانے کس خوف یا دباؤ سے معاہدہ کر چلے ہیں اور انہیں دہشت گردوں کی فہرست سے نکال دیا ہم نے ان سے بھی معاہدہ کر لیا جنہوں نے دن کی روشنی میں مسکین پولیس اہلکار جو ہماری حفاظت کرتے ہیں انہیں شہید کر دیا۔
$$$123$$$
مولانا معیب نے وزیر اطلاعات فواد چوہدری سے اپنا اس کو برابر کر دیا اگر فواد چوہدری جیسے بہادر لیڈر حکومت میں دس بھی ہوں تو حکومت کی رٹ قائم ہو سکتی ہے اگر پاکستان جیش محمدی پر سے پابندی ہٹاتا تو ہمارا پڑوسی بڑے آنسو بہاتا اور بین الاقوامی اداروں میں آہ و بکا کرتا کہ پاکستان دہشت گردوں کو آزاد کر رہا ہے دراصل پاکستان اتنے مسائل کا شکار ہے کہ لگتا ہے۔
$$$123$$$
حکومت کے ہاتھ پیر پھول چکے ہیں اور کچھ سمجھ نہیں آ رہا کہ معاملات کو کہاں سے پکڑ کر ٹھیک کریں۔
$$$123$$$
ملک کی فکر کم بلکہ آپس کے کرسیوں کے جھگڑے زیادہ ہیں،دہشت گردوں سے بات ہو سکتی ہے مگر پاکستان کے ان سیاستدانوں سے بات نہیں ہو سکتی جنہوں نے عوام سے ووٹ لیا ہے اور اسمبلیوں میں بیٹھے ہیں،یہ بات حقیقت ہے کہ حکومت کا کردار بڑے بھائیوں کا ہوتا ہے اور حکومت کو سب کو لے کر چلنا چاہئے،نجانے حال میں ہونے والے معاہدوں کے بعد ہم FATF کے سامنے کس منہ جائیں گے جو ہماری معیشت کے پیچھے ہاتھ دھو کر پڑی ہے،اہم فیصلوں کا حل اور معروف طریقہ ”صدارتی آرڈینس“ ہر گز نہیں اگر ایسا ہو تو ملک میں صرف صدر اور وزیراعظم کو ہونا چاہئے اربوں روپے کا اسمبلیوں پر خرچ کیوں؟موجودہ تحریک انصاف کی حکومت عوام کیلئے ایک روشنی کی کرن تھی مگر وہ کرن اپنی روشنی نہیں دکھا پا رہی اگر تحریک انصاف کے سمجھدار لوگ سر جوڑ کر سنجیدگی سے نہ بیٹھے تو نقصان حکومت کا نہیں صرف نوجوانوں کیلئے امید کی آخری کرن تحریک انصاف کا ہو گا چونکہ ہمارے ملک میں آج کی اتحادی جماعتیں کئی سالوں سے ہر جماعت کی حکومت کی اتحادی ہیں اس لئے ملک کی مہنگائی کا مسئلہ ہو یا کوئی اور پاکستان کی عوام نے ان اتحادیوں کے منہ سے ایک جملہ نہ سنا ہو گا اگر وہ کچھ بولتے ہیں تو حکومت کی پالیسیوں کو سہارہ نہیں دیتے وہ بھی اسی طرح کا مطالبہ کرتے ہیں جیسے حزب اختلاف ہوں دن رات عوام کو اطمینان دلانے والے سچ یا جھوٹ صرف اور صرف تحریک انصاف کے وزراء،ہی ہیں۔
$$$123$$$
وزیراعظم کو بھی معاملات کا بخوبی علم ہے مگر نجانے حکومت وہ کون ہے کہ وزیراعظم کی ہدایات کے باوجود بھی ذخیرہ اندوزوں پر بلا تفریق ہاتھ ڈالنے کی کوشش نہیں کر رہا اگر سندھ میں دو شوگر فیکٹریاں بند ہیں تو بقول ترجمانوں کے وہ تو ہیں ہی نالائق عوام کو تنگ کرنے والے مگر پنجاب میں ان لوگوں کی فیکٹریاں ہیں جو حکومت کے مزے لے رہی ہیں اور ذخیرہ اندوزی میں بھی اپنا کمال رکھتی ہیں۔
$$$123$$$
وزیراعظم نے کہا کہ عوام پانچ سال بعد ہماری کارکردگی دیکھیں۔
$$$123$$$
”حکومت کا اشاریہ کچھ بتاتا ہے دنیا کے ماہر معاشیات کچھ اور“ ملک میں اگر حکومتی اقدامات کی بنیاد پر پٹرولیم مصنوعات‘بجلی‘گیس‘ ادویات اور یوٹیلٹی سٹورز میں بھی روزمرہ استعمال کی اشیاء کے نرخ بلائے جان بن کر بتدریج نہ بڑھ رہے ہوتے‘مصنوعی مہنگائی مسلط کرنے والے ذخیرہ اندوزوں ‘ناجائز منافع خوروں اور من مانیاں کرنے والے مختلف مافیاز کو ریاستی اتھارٹی بروئے کار لا کر نکیل ڈالی جا چکی ہوتی اور حکومتی اقدامات کی بنیاد پر عوام کو ان کے غربت‘مہنگائی‘بے روزگاری کے مسائل میں فی الواقع ریلیف مل رہا ہوتا اور اسی طرح حکومت اپنے اپوزیشن دور والے دعوؤں کی بنیاد پر آئی ایم ایف کے سامنے ڈٹ کر کھڑی ہوتی اور اس کی شرائط کے عوض قرض کے ٹکڑے لینے پر مجبور نظر نہ آتی۔
$$$123$$$
تحریک انصاف کے 2018ء کے انتخابات سے قبل یہ تو وعدے تھے جنہیں اگر پورا کر لیا جاتا تو حکومت آئندہ 5 برس ہی نہیں بلکہ 15 برس حکومت بھی رہتی جن ممالک سے پاکستان میں ہونے والی مہنگائی کا مقابلہ کیا جاتا ہے،یہ نہیں بتایا جاتا کہ ان میں سے بیشتر کے لوگوں کی فی کس آمدنی پاکستان سے کتنی زیادہ ہے مہنگائی کی عالمی شرح 4 فیصد سے کم ہے جبکہ پاکستان میں 9.8 فیصد ہے یعنی دو گنا سے بھی زیادہ ہے پٹرولیم کے نرخوں میں اضافے سے صنعتی پیداوار سست ہو رہی ہے۔
$$$123$$$
صنعتوں سے گیس پر سبسڈی واپس لی جا رہی ہے۔گیس کی کمی پوری کرنے کیلئے تاریخ کا سب سے مہنگا کارگو خریدنے جانے کی بھی خبریں ہیں۔حکومت یا اداروں کے مرتب کردہ معاشی اشاریے درست ہوں گے ان سے ملک کے روشن مستقبل اور معاشی استحکام کی نوید ملتی ہے مگر لمحہ موجود میں اس سے غریب اور متوسط طبقے کی فکر مندی دور نہیں ہوتی بہتر اشاریوں کی منطق اس وقت غائب ہو جاتی ہے جب لوگ آٹا دال سبزی پھل اور کھانے پینے کی دوسری اشیاء خریدنے دکانوں پر جاتے ہیں اور پتہ چلتا ہے کہ جتنے پیسے ان کی جیب میں ہیں ان سے تو ضرورت کی آدھی چیزیں بھی نہیں خریدی جا سکتیں،روزگار کے مواقع بڑھائے اور ضروری اشیاء کے نرخ عام آدمی کی رسائی میں رکھنے کی تدابیر اختیار کرے۔
$$$123$$$
حزب اختلاف کی صورتحال یہ ہے بجائے اس کے لیڈر آگے ہو اور عوام پیچھے ان کی صورتحال یہ ہے کہ عوام آگے اور لیڈر پیچھے۔
$$$123$$$
پاکستان بھر میں ”کورونا“ کے بعد اب ”ڈینگی“ کی وباء نے شدت اختیار کرنے روز بروز متاثرہ مریضوں کی تعداد میں خوفناک اضافہ ہوتا جا رہا ہے جس کا اندازہ اس امر سے بخوبی لگایا جا سکتا ہے کہ صوبہ بھر کے ہسپتالوں میں مختص وارڈز میں جگہ نہ ہونے کے برابر جبکہ اوپر سے ستم ظریفی یہ بھی کہ مارکیٹ میں ”پیناڈول“ گولی کی قلت پیدا ہو گئی ہے یہی وجہ ہے کہ شہری اپنے پیاروں کا علاج گھر پر ہی کرنے کو ترجیح دے رہے ہیں۔
$$$123$$$
حکومت ”کورونا“ اور ”ڈینگی“ پر قابو پانے،مریضوں کے علاج کو یقینی بنانے کیلئے تمام وسائل بروئے کار لا رہی ہے۔صوبائی وزیر صحت ڈاکٹر یاسمین راشد کی ہدایت پر لاہور سمیت صوبہ بھر میں مریضوں کی بڑھتی ہوئی غیر معمولی تعداد کے پیش نظر تمام چھوٹے بڑے ہسپتالوں میں علاج کے انتظامات بڑھا کر وارڈز اور بستروں کی تعداد میں اضافہ کرکے ڈاکٹرز اور عملہ کی چھٹیاں منسوخ کر دی گئی ہیں۔
$$$123$$$
پنجاب کے تمام اضلاع کے ڈی سی اور ہیلتھ حکام کو الرٹ جاری کیا گیا ہے کہ وہ ہسپتالوں میں ڈینگی کے مریضوں کو سہولیات دینے کے انتظامات کی خود نگرانی کریں اس معاملہ میں کسی قسم کی لاپرواہی پر سخت کارروائی عمل میں لائی جائے گی اس لئے شہریوں سے اپیل کی جا رہی ہے کہ وہ خود بھی احتیاطی تدابیر پر عمل کرتے ہوئے اپنا خیال رکھیں کیونکہ ڈینگی صاف پانی میں جمع لاروا کی موجودگی میں پرورش پا رہا ہے۔
$$$123$$$
ڈینگی بخار دنیا بھر میں مچھروں سے سب سے زیادہ تیزی سے پھیلنے والا مرض ہے اور یہ 4 اقسام کے وائرسز کا نتیجہ ہوتا ہے۔ایک تخمینے کے مطابق دنیا بھر میں ہر سال 40 کروڑ افراد کو ڈینگی انفیکشنز کا سامنا ہوتا ہے جن میں سے 9 کروڑ 60 لاکھ افراد بیمار ہوتے ہیں۔
$$$123$$$
ڈینگی بخار مچھروں کی ایک قسم Aedes کے کاٹنے سے ہوتا ہے جو خود ڈینگی وائرس سے متثر ہوتا ہے اور کاٹنے کے بعد خون میں وائرس کو منتقل کر دیتا ہے مگر یہ بیماری ایک سے دوسرے فرد میں براہ راست نہیں پھیل سکتی،اس کی علامات عموماً بیمار ہونے کے بعد 4 سے 6 دن میں ظاہر ہوتی ہیں اور اکثر 10 دن تک برقرار رہتی ہیں،اچانک تیز بخار،شدید سر درد،آنکھوں کے پیچھے درد،جوڑوں اور مسلز میں شدید تکلیف،تھکاوٹ،قے،متلی،جلد پر خارش (جو بخار ہونے کے بعد 2 سے 5 دن میں ہوتی ہے) خون کا معمولی اخراج (ناک،مسوڑوں سے یا آسانی سے خراشیں پڑنا) قابل ذکر علامات ہیں اکثر اوقات ان کی شدت معمولی ہوتی ہے اور انہیں فلو یا کسی اور وائرل انفیکشن کا نتیجہ بھی سمجھ لیا جاتا ہے چھوٹے بچوں اور ایسے افراد جو پہلے ڈینگی سے متاثر نہ ہوئے ہوں ان میں بیماری کی شدت زیادہ عمر کے بچوں اور بالغ افراد کے مقابلے میں معمولی ہوتی ہے مگر سنگین مسائل کا خطرہ ہر مریض میں ہو سکتا ہے جیسے ڈینگی ہیمرج بخار جو بہت تیز بخار کی ایک پیچیدگی ہے،لمفی اور خون کی شریانوں کو نقصان پہنچنا،ناک اور مسوڑوں سے خون بہنا،جگر بڑھ جانا اور گردشی نظام فیل ہونا۔
$$$123$$$
ترجمان محکمہ صحت کے مطابق گزشتہ سیزن میں راولپنڈی ڈینگی کا مرکز بنا تھا لیکن اس بار لاہور بنا ہے ایسا کیوں ہوا اس کی تحقیقات کی جا رہی ہیں،یہ بھی ایک اٹل حقیقت ہے کہ اس کٹھن صورتحال سے نمٹنا حکومت کے لئے کسی چیلنج سے کم نہیں لیکن پھر بھی وزیر اعلیٰ پنجاب عثمان بزدار نے موجودہ نازک حالات کو مدنظر رکھتے ہوئے ڈینگی پر کنٹرول کرنے کیلئے انتظامیہ کو سخت اقدامات کرنے کا حکم دیا ہے۔
$$$123$$$
محکمہ صحت کی ٹیم کمرشل عمارتوں،پلازوں،پلاٹوں اور دیگر کھلی جگہوں پر خصوصی سکریننگ کرکے لاروا تلف کرے گی۔
$$$123$$$
کمشنر ڈاکٹر ارشاد احمد نے ایوان صنعت و تجارت کے صدر خواجہ محمد حسین کی قیادت میں آنے والے ایک وفد سے ملاقات کی اور یہ باور کرایا کہ شہر میں تجاوزات کے خاتمے کیلئے زوننگ پالیسی مرتب کر رہے ہیں۔تجاوزات مافیا کے خلاف کریک ڈاؤن ناجائز تعمیرات مسمار جبکہ قبضہ گروپوں کو گرفتار کرنے کے ساتھ ساتھ جرمانے بھی کئے جا رہے ہیں۔
$$$123$$$
میوزیم کا ٹینڈر پراسیس مکمل ہو چکا ہے،ورک آڈر جلد جاری کر دئیے جائیں گے۔قلعہ پر مزارات کے اطراف پارکوں کی اپ گریڈ ایشن کا کام جاری ہے۔ایوان صنعت و تجارت کے وفد نے ”ڈینگی“ اور ”کورونا“ کنٹرول بارے انتظامی اقدامات کو سراہتے ہوئے کہا ہے کہ حکومت پالیسیوں کی وجہ سے ٹیکسٹائل انڈسٹری کو فروغ اور برآمدات میں اضافہ ہوا۔عالمی منڈیوں میں قیمتوں کا اُتار چڑھاؤ پاکستانی معیشت پر اثر انداز ہوتا ہے۔
$$$123$$$
ملتان کی تہذیب و ثقافت کی ترویج کیلئے سنٹر آف ایکسیلنس کا قیام ناگزیر ہے،وفد میں سینئر نائب صدر سہیل طفیل،نائب صدر نوید چغتائی،سابق سینئر نائب صدر سید افتخار علی شاہ،میاں بختاور تنویر شیخ اور سیکرٹری جنرل محمد شفیق شامل تھے۔ڈپٹی کمشنر نے کہا ہے کہ شہر اولیاء کی خوبصورتی اور تاریخی اہمیت اجاگر کرنا مشن ہے۔بزنس کمیونٹی کے تعاون سے مختلف چوکوں اور گرین بیلٹس کو دیدہ زیب بنائیں گے۔
$$$123$$$
صفائی اور تجاوزات کے خاتمے کیلئے محکوموں کو ٹاسک دے دیا ہے۔بابر چوک (وہاڑی روڈ) اور ایس پی چوک پر یادگاروں کی تعمیر شروع ہے،لیڈیز پارک گلگشت،مدنی اور شاہ شمس پارک کی اپ گریڈ ایشن بھی اختتامی مراحل میں داخل ہو گئی ہے،میٹرو روٹ کے پلرز پر ملتانی ثقافت سے مزین ڈیزائننگ کا بھی آغاز کر دیا گیا۔سیکرٹری تعلیم جنوبی پنجاب ڈاکٹر احتشام انور کی ہدایت پر سکول اولمپکس کا باقاعدہ افتتاح ہو چکا ہے اس سلسلے میں ایک مشعل بردار ریلی نکالی گئی،مختلف اضلاع میں کھیلے جانے والے مقابلوں میں فٹ بال،ہاکی،بیڈمنٹن شامل ہیں۔
$$$123$$$
طلبا کا ہاکی کھیل ڈیرہ غازی خان جبکہ طالبات کا ہاکی میچ بہاولپور میں کھیلا جائے جبکہ فٹ بال کے میچز ملتان میں کھیلے جائیں گے۔اس موقع پر سی ای او ملتان شمشیر خان نے کہا کہ کھیلوں سے طلبہ کی نشوونما ہوتی ہے۔
$$$123$$$
وزیر اعظم عمران خان ولی عہد شہزادہ محمد بن سلمان کی دعوت پر ”مڈمل ایسٹ گرین انیشیٹو“ MGI کے سربراہی اجلاس میں شرکت کیلئے پہنچے،معاشی طور پر بدحال ملک کا وزیر اعظم جب کسی دوست اور امیر ملک کا دورہ کرتا ہے تو اس کی عوام کو امیدیں وابستہ ہو جاتی ہیں کہ معاشی ریلیف کیلئے کوئی امداد آئے گی،خاص طور پر سعودی عرب کی لازوال دوستی سے پاکستانی عوام کو بہت امیدیں وابستہ ہوتی ہیں اور سعودی عرب ہمیشہ پاکستان اور پاکستانی عوام کی امیدوں پر بڑے بھائی کی حیثیت میں پورا بھی اُترتا ہے۔
$$$123$$$
پاکستان کے عوام کی امیدوں اور پاکستان کے معاشی حالات کے پیش نظر سعودی حکومت نے ایک مرتبہ پھر وزیر اعظم کے دورہ سعودی عرب سے پاکستان واپسی کے دوسرے روز ایک مرتبہ پھر 4.2 billion $ کے امدادی پیکج کا اعلان کیا جس میں 1.2 billion $ موٴخر ادائیگی پر تیل اور 3 billion $ پاکستان کی ادائیگیوں کو بہتر بنانے کیلئے بنک ڈپازٹ دینے کا اعلان کیاہے۔
$$$123$$$
سعودی عرب نے موجودہ حکومت کے اقتدار سنبھالنے کے بعد بھی دیگر ممالک کی طرح بنک ڈپازٹ دیئے تھے۔
$$$123$$$
سمجھدار لوگوں کی یہ کوشش ہونی چاہئے کہ جب دوست ممالک معیشت کو سہارہ دینے کیلئے مالی تعاون کریں تو ہماری پوری توجہ معیشت کی بحالی پر ہونا چاہئے مگر بدقسمتی سے ہماری معیشت جہاں 3 سال قبل کھڑی تھی آج اس سے بدتر حالت میں ہے۔3 سال کے دوران 3 وزیر خزانہ تبدیل ہونے کے بعد بھی کوئی اللہ دین کا چراغ نہ لا سکا۔یہ بات ذہن میں رکھنے کی ضرورت ہے کہ اب اللہ دین کا چراغ کا زمانہ نہیں عمل کا زمانہ ہے۔
$$$123$$$
وزراء خزانہ نے بھی ہر آنے والی حکومت کی طرح معیشت کو مثبت ہو جانے کے دعوے کئے اور اپنی تعیناتی کے چند ماہ بعد ڈھیر ہو کر آئی ایم ایف کا شکار ہو گئے،بقول موجودہ حکومت کے سابقہ حکومتیں تو کرپٹ تھیں لہٰذا معیشت کو سدھارنے کیلئے بہت وقت ہے۔معیشت کے سدھارے والوں کا جب یہ حال ہو کہ ایک ذمہ دار شخص مضحکہ خیز بیان دیتا ہے۔ڈالر مہنگا ہونے اور روپے سستا ہونے پر بیرون ملک پاکستانیوں کو فائدہ ہوتا ہے تو کیا کہا جائے؟
$$$123$$$
روپے سستا ہونے پر پاکستانی روپے کی بوری بھر کر مارکیٹ میں روزمرہ کی اشیاء خریدنے کیلئے 20 روپے کا انڈا،دو ہزار روپے کلو گوشت اور کئی گناء بڑھی قیمت پرآٹا،چینی، دال خریدے گا،تو بوری میں بھرے بے قیمت روپے کی کیا حیثیت ہے۔
$$$123$$$
اس پر بے روزگاری اپنی جگہ وزیر اعظم عمران خان اپنے ملک میں سرمایہ کاری کیلئے بیرون ملک سرمایہ کاروں کو ہمیشہ ترغیب دی ہے،بیرون ملک سے سرمایہ کاروں کو جہاں سفارتکاروں کی ذمہ داری ہے وہیں ملک کے اندرونی حالات،غیر ملکی سرمایہ کاروں کے سرمایہ کا تحفظ اور اپنی پالیسیوں سے بیرون ملک سرمایہ کار کو فائدہ پہنچانا تاکہ زیادہ سے زیادہ سرمایہ کار پاکستان کا رُخ کریں اس کے حکومتی سرمایہ کاروں کیلئے بہترین مثبت پالیسیوں کے ساتھ ساتھ اندرون ملک امن و امان کی صورتحال اور حکومتی رٹ کی اشد ضرورت ہے۔
$$$123$$$
وزیر اعظم نے اپنے خطاب میں سعودی عرب کے ساتھ پاکستان کے دیرینہ گہرے برادرانہ تعلقات کا اعادہ کرتے ہوئے وزیر اعظم نے خادم الحرمین الشریفین کی کے لئے پاکستانیوں کی عقیدت اور ہر موڑ پر سعودی عرب کی جانب سے پاکستان کے ساتھ بھرپور تعاون پر اظہار تشکر کیا۔
$$$123$$$
وزیر اعظم نے کہا کہ پاکستان اپنی سلامتی،خود مختاری اور علاقائی سالمیت کو لاحق کسی بھی خطرے کے خلاف ہمیشہ سعودی عرب کے ساتھ کھڑا رہے گا۔
$$$123$$$
وزیر اعظم نے اقتصادی تعلقات کو مضبوط بنانے کے لئے نجی شعبے کو شامل کرنے کی اہمیت پر زور دیا۔انہوں نے امید ظاہر کی کہ دونوں ممالک کے نجی شعبے تجارت،کاروبار اور سرمایہ کاری کے شعبوں میں ناقابل استعمال صلاحیتوں کا ادراک کرنے کے لئے قریبی اور خوشگوار دو طرفہ تعلقات سے بھرپور فائدہ اُٹھائیں گے۔وزیر اعظم نے اس بات پر زور دیا کہ پاکستان نے 220 ملین سے زیادہ کی ایک مضبوط اور بڑی کنزیومر مارکیٹ کی پیشکش کی ہے جس میں مسلسل توسیع ہوتی ہے۔
$$$123$$$
وزیر اعظم عمران خان نے حکومت پاکستان کی لبرل اور سرمایہ کار دوست پالیسیوں پر روشنی ڈالی دوران دورہ سعودی عرب مڈل ایسٹ گرین MGI کے دوران وزیر اعظم عمران خان ولی عہد شہزادہ محمد بن سلمان بن عبدالعزیز السعود سے ملاقات کی۔وزیر اعظم نے مملکت کی ترقی و پیشرفت میں خادم الحرمین شریفین سلمان بن عبدالعزیز کی قیادت کو خراج تحسین پیش کیا۔
$$$123$$$
انہوں نے سعودی وژن 2030ء کے لئے ولی عہد شہزادہ محمد بن سلمان کی تعریف کی جس کا مقصد 21 ویں صدی میں مملکت کی سماجی و اقتصادی ترقی کو تبدیل کرنا ہے۔وزیر اعظم کے دورہ کے دوران پاکستان کے ماسٹر میڈیا میں اپنی اپنی مرضی کی افواہیں بھی جنم لیتی رہیں جبکہ وزیر اعظم کی بیرون ملک سعودی عرب جیسے اہم ملک کے دورے کے دوران میڈیا ان چیزوں پر روشنی ڈالے جس میں وزیر اعظم کے ہاتھ مضبوط ہوں،بیرون ملک دورے کے دوران میزبان ملک اس بات پر فخر کرے کہ وہ ایک مضبوط شخص سے بات کر رہا ہے(حکومت،وزیر اعظم کوئی بھی ہو) وزیر اعظم کی نمائندگی پاکستان اور 22 کروڑ عوام کی نمائندگی ہوتی ہے دیگر خبروں کے علاوہ سفیر کی تبدیلی پر قیاس آرائیوں کی چاہے خبریں صحیح بھی ہوں اگر وزارت خارجہ یا وزارت اطلاعات فوری طور پر صحیح بات میڈیا کے سامنے رکھ دے تو میڈیا کو بھی صرف مثبت خبر چلانے کا وقت ملے مگر افسوسناک حد تک وزارت خارجہ اس کے پاکستان اور بیرون ملک سفراء،قونصل جنرلز،وزارت اطلاعات سے منسلک لوگ خبروں کو ایسے دبا کر رکھتے ہیں جیسے کوئی مسئلہ سفیر کی تبدیلی کا نہیں بلکہ کوئی ایٹمی مسئلہ ہے یہ صورتحال افواہیں اور تحفظات کو جنم لیتی ہیں۔
$$$123$$$
وفاقی شریعت عدالت نے خوفناک لڑائی جھگڑوں میں بدلِ صلح کے طور پر غیر شادی شدہ عورت کا رشتہ دینے کی بھیانک رسم ونی یا سوارہ کو غیر اسلامی قرار دے دیا ہے،چیف جسٹس محمد نور مسکانزئی کی سربراہی میں جسٹس ڈاکٹر سید محمد انور اور جسٹس خادم حسین ایم شیخ پر مشتمل فل بنچ نے سوموار کے روز سکینہ بی بی وغیرہ کی اس حوالے سے دائر کی گئی شرعی درخواستوں کی سماعت مکمل ہونے کے بعد قرار دیا ہے کہ سوارہ کی رسم اسلامی تعلیمات کے منافی ہے،فاضل عدالت نے مزید قرار دیا ہے کہ قرآنی آیات اور احادیث نبوی صلی اللہ علیہ وآلہ وسلم کی روشنی میں یہ رسم،جو ملک کے مختلف علاقوں میں مختلف ناموں سے رائج ہے،قطعاً غیر اسلامی اور قرآن و سنت کی تعلیمات کے خلاف ہے،عدالت نے وضاحت کی ہے کہ اس رسم کے خلاف اسلام ہونے پر جمہور علما کا اجماع ہے،واضح رہے کہ سوارہ کی رسم جس میں عورت کو بدلِ صلح کے طور پر دیا جاتا ہے اور پاکستان کے مختلف علاقوں میں مختلف ناموں سے رائج چلا آ رہا ہے،حکومت نے تعزیرات پاکستان کی مختلف دفعات کے تحت اس رسم کو قابل تعزیر جرم قرار دیا ہوا ہے لیکن پھر بھی ملک کے مختلف علاقوں میں یہ رواج موجود ہے،اس رسم کو پنجاب میں ونی جبکہ سرحد میں سوارہ کہا جاتا ہے۔
$$$123$$$
وفاقی شرعی عدالت کے چیف جسٹس نور محمد مسکانزئی کی سربراہی میں جسٹس ڈاکٹر سید محمد انور اور جسٹس خادم حسین ایم شیخ پر مشتمل فل بنچ نے ریمارکس دیے کہ ”کم عمر لڑکی کو دے کر تنازعات حل کرنے کی روایت اسلامی احکامات کے خلاف ہے۔“
$$$123$$$
وفاقی شرعی عدالت میں جیورسٹ کونسل ڈاکٹر محمد اسلم خاکی کا کہنا تھا کہ ونی،خواتین کے کم و بیش چار بنیادی حقوق کی خلاف ورزی ہے۔
$$$123$$$
ان کے مطابق ملزم خاندان کی جانب سے دی جانے والی لڑکی کے ساتھ متعصبانہ سلوک کیا جاتا ہے جبکہ متعدد کیسز میں انہیں بنیادی سہولیات سے بھی محروم کر دیا جاتا ہے۔انہوں نے کہا کہ دوسری بات یہ ہے کہ ان لڑکیوں کی شادی ان کی مرضی کے بغیر کسی بھی شخص سے کر دی جاتی ہے اور تیسرا مسئلہ یہ کہ وہ مہر کی حقدار ہوتی ہیں نہ ہی شادی کو ختم کرنے کے لئے خلع کی قانونی درخواست دائر کر سکتی ہیں۔
$$$123$$$
ڈاکٹر محمد اسلم خاکی کا مزید کہنا تھا کہ قتل کے کیس کو حل کرنے کا قانونی طریقہ دیت یا خون بہا کی رقم ہے جو اسلام میں بھی قابل قبول ہے۔تاہم روایتی نظام میں تنازعات کو حل کرنے کیلئے ونی یا سوارہ کو جائز سمجھا جاتا ہے لیکن علما اسے غیر اسلامی قرار دیتے ہیں۔
$$$123$$$
واضح رہے سوارہ جیسی قبیح رسم میں تنازعات ختم کرنے کے لئے تلافی کے طور پر لڑکیاں اور اکثر کم سن بچیوں کی شادی کر دی جاتی ہے یا انہیں متاثرہ خاندان کو بطور غلام دے دیا جاتا ہے۔
$$$123$$$
ایسا اکثر قتل کے کیس میں کیا جاتا ہے۔یہ بغیر رضا مندی یا کم عمری میں شادی کی قسم ہے۔سزا کا یہ فیصلہ قبائلی عمائدین کی کونسل کی جانب سے کیا جاتا ہے جسے جرگہ کہتے ہیں۔درخواست گزار نے ونی کے رواج کو متعدد وجوہات کی بنا پر چیلنج کیا تھا۔درخواست کے مطابق تنازعات کے حل کے لئے جرگوں یا پنچایت میں دی جانے والی یہ سزائیں،خواتین یا کمسن لڑکیوں کے بنیادی حقوق کے خلاف ہیں۔
$$$123$$$
درخواست گزار نے کہا کہ جرگہ یا پنچایت’بدلِ صلح‘ کے تصور کو غلط سمجھتے ہیں اور یہاں مسئلے کو حل کرنے کے لئے تلافی کے طور پر کم عمر لڑکیاں متاثرہ خاندان کے حوالے کر دی جاتی ہیں۔درخواست گزار نے عدالت سے استدعا کی کہ اس رواج کو غیر قانونی قرار دیا جائے۔حالانکہ اسلامی تعلیمات کے مطابق عورت کو کبھی مرد سے کم تر نہیں سمجھا گیا۔جہاں مرد کو تعلیم کا حق ہے حاصل ہے وہیں عورت کو بھی ہے۔
$$$123$$$
گوکہ عورت مرد کے شانہ بشانہ کام کر رہی ہے لیکن پھر بھی اسے وہ عزت اور مقام حاصل نہیں ہے۔آج کے دور میں بھی ہمارے ہاں عورتوں کو ونی کر دیا جاتا ہے۔
$$$123$$$
ونی ایک ایسی رسم ہے جس میں اگر کوئی شخص کسی کا قتل کر دے تو وہ اپنا قتل معاف کروانے کیلئے اپنی بہن یا بیٹی کو ونی کر دیتا ہے۔یہ رسم اُن علاقوں میں موجود ہے جہاں تعلیم اور شعور کی کمی ہے۔
$$$123$$$
اسلام میں کہیں ایسا حکم نہیں ہے اور نہ ہی ایسا کوئی قانون ہے۔آج بھی عورتیں اپنے بھائی اور باپ کی غلطیوں پر قربان کی جا رہی ہیں۔حکومت کو اس فرسودہ رسومات کے خاتمے اور خواتین کے حقوق کے تحفظ کیلئے سخت اقدامات کرنے چاہئیں۔اکیسویں صدی کے ترقی یافتہ دور میں جہاں ایک طرف انٹرنیٹ اور ٹیکنالوجی کے ذریعے دور افتادہ علاقوں سے معیشت اور کاروبار کی باتیں کی جا رہی ہیں تو وہاں جنوبی پنجاب کی بیٹیاں آج بھی ونی یا سوارہ جیسی فرسودہ رسومات کی بھینٹ چڑھ رہی ہیں۔
$$$123$$$
قانون تعزیرات پاکستان کی شق 310 اے کے تحت ونی ایک سنگین جرم ہے جس کی سزا تین سے دس سال مقرر ہے۔مگر بدقسمتی سے جنوبی پنجاب میں ونی جیسی فرسودہ رسومات کے تحت بے دردی سے کم عمر لڑکیوں کو جسمانی حوس کا نشانہ بنا کر ان کی زندگیاں تباہ کی جا رہی ہیں اور قانون اور عوام کے رکھوالے دونوں خواب خرگوش کے مزے اُڑا رہے ہیں۔
$$$123$$$
پاکستان میں جرگہ یا پنچایت کی طرف سے صدیوں سے رائج سوارہ یا ونی ایک فرسودہ رسم ہے،جس کے مطابق دو خاندانوں یا قبیلوں میں لڑائی جھگڑے یا قتل کے بدلے صلح کی خاطر رقوم،جائیداد نہ ہونے کی صورت میں بطور جرمانہ لڑکیوں کو متاثرہ فرد یا خاندان کو دے دیا جاتا ہے،پھر اس خاندان کی مرضی وہ ان لڑکیوں سے جو سلوک کرے۔
$$$123$$$
تحقیق سے معلوم ہوتا ہے کہ ملک کے اندر کمزور عدالتی نظام اور انصاف کا حصول ناممکن ہونے کی وجہ سے لوگ عدالتوں کی بجائے ان جرگوں یا پنچایت کو ترجیح دیتے ہیں جس میں انہیں انصاف فوری اور مرضی کا مل جاتا ہے۔ونی کی بھینٹ چڑھنے والی بچیاں زیادہ تر کم عمر ہی ہوتی ہیں جن کا تعلق غریب گھرانوں سے ہوتا ہے۔دراصل ان غریب والدین کے پاس نقصان پورا کرنے کے لئے نقد رقم نہیں ہوتی جس کی وجہ سے وہ اپنی بچیوں کو ونی کی بھینٹ چڑھا دیتے ہیں۔
$$$123$$$
بعض اوقات تو پیٹ میں پرورش پانے والی بچی کو بھی ونی کر دیا جاتا ہے۔جبکہ بعض کیسز میں والدین نہیں چاہتے کہ ان کی بچیاں ونی کر دی جائیں لیکن جرگے کے بے جا دباؤ کے پیش نظر متاثرین جرگہ خاموشی سے جرم کے دلدل میں کودنے پر مجبور ہو جاتے ہیں۔اکثر کیسز میں تو ونی قرار دی گئی لڑکیاں جنسی تسکین کیلئے بڑی عمر کے مردوں سے بیاہ دی جاتی ہیں۔
$$$123$$$
سپریم کورٹ نے بالآخر ایک ہفتے کے اندر،اندر نسلہ ٹاور کی فلک فوس عمارت کو بارودی مواد کے دھماکے سے گرانے کا حتمی حکم صادر کر دیا ہے۔یوں نسلہ ٹاور کو مسمار ہونے سے بچانے کی آخری ”قانونی اُمید“ بھی دم توڑ گئی۔یاد رہے کہ نسلہ ٹاور کراچی شہر کی ان تجارتی و رہائشی عمارات میں سے ایک ہے جسے قبضہ مافیا نے حکومتی اداروں کی ساز باز سے غیر قانونی طور پر تعمیر کیا تھا۔
$$$123$$$
نسلہ ٹاور گزشتہ 40 برس میں کراچی میں ہونے والی چائنہ کٹنگ کے سبب وجود میں آنے والی عمارات میں سب سے نمایاں اور بدترین مثال ہے شاید یہ ہی وجہ ہے کہ سپریم کورٹ نسلہ ٹاور کو بہرصورت مسمار کروا کر ایک عبرتناک مثال بنانا چاہتی ہے ان لوگوں کے لئے جو اس طرح کے غیر قانونی رہائشی و تجارتی منصوبے بناتے ہیں جبکہ ساتھ ہی ان لالچی لوگوں کو بھی سبق سکھانا چاہتے ہے جو بلا سوچے سمجھے اس قبیل کے غیر قانونی منصوبوں میں سرمایہ کاری کرنے کیلئے فوری طور پر آمادہ ہو جاتے ہیں بظاہر نسلہ ٹاور کو گرانے کا فیصلہ انتہائی سخت ”قانونی فیصلہ“ لگتا ہے خاص طور پر اس وقت ،جب اس عمارت میں 40 ہنستے بستے خاندان بھی رہائش پذیر ہوں لیکن اگر بادی النظر میں جائزہ لیا جائے تو معلوم ہو گا کہ سپریم کورٹ نے نسلہ ٹاور کو زمین بوس کرنے کا فیصلہ جاری کرکے بالکل ایک راست قانونی اقدام اُٹھایا ہے کیونکہ اگر سپریم کورٹ اس عمارت میں آباد رہائش پذیر خاندانوں کی بے سر و سامانی کا لحاظ کرتے ہوئے نسلہ ٹاور کو گرانے کے فیصلے سے ذرا سا بھی پیچھے ہٹتے تو پھر اسے کراچی شہر میں موجود دیگر غیر قانونی عمارتوں کی مسماری سے بھی کئی قدم پیچھے ہٹنا پڑتا یعنی قبضہ مافیا نسلہ ٹاور کو مستقبل میں اپنے لئے ایک جواز،یا بہانہ بنا کر اپنی دیگر غیر قانونی تجاوزات کو بھی قانونی بنوانے کیلئے جوق در جوق عدالتوں کا دروازہ کھٹکھٹانے نکل پڑتے۔
$$$123$$$
ایک عام تاثر یہ بھی پایا جاتا ہے کہ نسلہ ٹاور کو گرانے سے بچانے کے لئے سب سے زیادہ متحرک بھی قبضہ مافیا ہی ہے جس کی روزاول سے ہی یہ کوشش رہی ہے کہ کسی طرح نسلہ ٹاور کے رہائشیوں کے بے گھر ہونے کا میڈیا میں شور و غوغا کرکے سپریم کورٹ سے نسلہ ٹاور کو قانونی طور پر بدستور اپنی برقرار رکھنے کا فیصلہ حاصل کر لیا جائے،دلچسپ بات یہ ہے کہ سپریم کورٹ نے نسلہ ٹاور کو گرانے کا واضح اور آخری حکم نامہ جاری کرکے قبضہ مافیا کا سارا مذموم منصوبہ چوپٹ کرکے رکھ دیا ہے جہاں تک نسلہ ٹاور کے رہائشیوں کے بے گھر یا بے چھت ہونے کا مسئلہ ہے تو اس کیلئے سپریم کورٹ نے حکومت سندھ کو پابند کیا ہے کہ نسلہ ٹاور میں آباد تمام خاندانوں کو نسلہ ٹاور کے مالکان سے ان کی رقوم کی واپسی فوری طور پر یقینی بنائے اور انہیں متبادل اور بہتر رہائش کی سہولیات فراہم کرنے کیلئے کوئی بندوبست فرمایا جائے یقینا نسلہ ٹاور میں برس ہا برس سے رہائش پذیر افراد کیلئے اچانک سے کسی نئی اور متبادل جگہ پر آباد ہونا ایک مشکل اور کٹھن کام تو ہو گا،مگر اگر ان باہمت اور حوصلہ مند افراد نے سپریم کورٹ کے فیصلہ کی مکمل پاسداری کی تو عین ممکن ہے کہ ان کے آج اُٹھائے گئے اس مشکلات بھرے اقدام کی بدولت کل نجانے کتنے خاندان نسلہ ٹاور جیسی غیر قانونی عمارتوں سے اچانک بے گھر اور بے دخل ہونے کے عذاب اور دکھ سے ہمیشہ ہمیشہ کیلئے محفوظ و مامون ہو جائیں گے۔
$$$123$$$
قبضہ مافیا اور چائنا کٹنگ کرنے والوں کا تمام تر کاروبار چل ہی ان لوگوں کی وجہ سے رہا ہے جو یہ سوچ کر غیر قانونی اور تجاوزات پر بننے والی رہائشی و تجارتی سکیموں میں اپنی عمر بھر کی جمع پونجی سرمایہ کاری کی آگ میں جھونک دیتے ہیں کہ ”پاکستان میں تو سب چلتا ہے“۔نسلہ ٹاور کے گرائے جانے کے بعد کم از کم عام آدمی کو تو یہ پیغام ضرور جا سکے گا کہ ”اس ملک میں غیر قانونی طور پر بنایا گیا ہوا بہت کچھ گرایا بھی جا سکتا ہے“ جب قبضہ مافیا اور چائنہ کٹنگ کرنے والوں کو غیر قانونی پلاٹ،تجارتی دکانیں اور رہائشی عمارتیں خریدنے والے ہی نہیں ملیں گے تو تب ہی ان کا دھندا صحیح معنوں میں مندا ہو گا۔
$$$123$$$
علاوہ ازیں غیر قانونی تجاوزات کی مسماری سے قبضہ مافیا اور ان کے سہولت کاروں کی زبردست حوصلہ شکنی بھی ہو گی جب یہ طے ہو گیا کہ سپریم کورٹ کے حکم روشنی میں نسلہ ٹاور کی مسماری سے ہماری آنے والی نسلوں کو خاطر خواہ فائدہ ہونے کا قوی امکان ہے تو یہاں اب اہم ترین سوال یہ پیدا ہوتا ہے کہ کیا نسلہ ٹاور کو کنٹرول بلاسٹنگ کے ذریعے مسمار کیا جا سکتا ہے؟جیسا کہ سپریم کورٹ نے اپنے حکم نامے میں ہدایت جاری کی ہے اس حوالے سے زیادہ تر ماہرین کی رائے یہ ہے کہ ”نسلہ ٹاور کو ہارودی مواد کے دھماکے سے اُرانا عین ممکن ہے اور بلند و بالا عمارت کو بلاسٹ کے ذریعے گرانے کی ٹیکنالوجی کو کنٹرولڈ ڈیمولیشن یا امپلوشن کہتے ہیں۔
$$$123$$$
اس ٹیکنالوجی میں دھماکا خیر مواد کو عمارت کے ہیم،پلرز اور سلیب کے ساتھ خاص ترتیب اور مقدار میں نصب کیا جاتا ہے جس کے بعد دھماکا خیز مواد ترتیب دار مرحلے کے ساتھ پھاڑا جاتا ہے اس سائنسی عمل کے ذریعے عمارت کو دھماکے سے ایکسپلوڈ نہیں بلکہ امپلوڈ کیا جاتا ہے“۔
$$$123$$$
یاد رہے کہ ایکسپلوڈ ہونے والی عمارت کا ملبہ چاروں طرف دور،دور تک بکھر جاتا ہے اس کے مقابلہ میں امپلوڈ کی جانے والی عمارت سیدھی نیچے کی جانب آتی ہے اور اس کا ملبہ بھی اِدھر اُدھر زیادہ دور تک نہیں بکھرتا۔
$$$123$$$
پاکستان میں کنٹرول بلاسٹنگ کی اجازت ایف ڈبلیو او کے پاس ہے۔ایف ڈبلیو او پاکستان کے سب سے بڑے شہر کراچی میں ٹرک ڈرائیورز اور پاکستانی فوج کے زیر انتظام کام کرنے والا ایک بڑا تعمیراتی ادارہ ہے۔سپریم کورٹ کے حکم کی تکمیل کیلئے ایف ڈبلیو او کی خدمات لی جا سکتی ہیں کیونکہ ماضی میں ایف ڈبلیو او،نادرن بائی پاس کی کنٹرول بلاسٹنگ کا تجربہ انتہائی کامیابی کے ساتھ انجام دے چکا ہے دوسری جانب ہم یہ بھی توقع کرتے ہیں کہ سپریم کورٹ اس کیس کی آئندہ کی سماعتوں میں نسلہ ٹاور کے متاثرین کو اُن کی ڈوبی ہوئی رقوم دلوانے کیلئے سندھ حکومت پر خصوصی نظر رکھے گی کیونکہ نسلہ ٹاور جیسی عمارات کی تعمیر میں ایک بڑا بہت کردار ماضی کی تمام صوبائی حکومتوں کا بھی رہا ہے اور ویسے بھی گزشتہ 40 برس میں پیپلز پارٹی کو دیگر جماعتوں کے مقابلے میں سب سے زیادہ سندھ پر حکومت کرنے کا موقع ملا ہے اس لئے وزیر اعلیٰ سندھ سید مراد علی شاہ کی بنیادی ذمہ داری بنتی ہے کہ وہ نسلہ ٹاور کے متاثرین کی دامنے،درمے،سخنے پوری انتظامی دل جمعی کے ساتھ دلجوئی فرمائیں۔
$$$123$$$
نسلہ ٹاور کے متاثرین کیلئے سندھ حکومت بہت کچھ کر سکتی ہے اگر کرنا چاہے تو․․․۔
$$$123$$$
ڈاکٹر سید محمد عظیم شاہ بُخاری
$$$123$$$
 بچپن سے ہی ریلوے کے یادگار دور کو قریب سے دیکھا ہے اور شاید اسی وجہ سے ٹرینیں اور ریلوےاسٹیشن مجھے بہت مسحور کن لگتے ہیں۔
$$$123$$$
ٹرین کی آواز اور اس کے ہارن میں بھی ایک کشش سی محسوس ہوتی ہے۔ خالی مال گاڑیاں اور ویران پٹریاں مجھے بہت لبھاتی ہیں۔ اور میرے جیسے لوگوں کے لیئے ماڑی انڈس کا ریلوے اسٹیشن انتہائی خوبصورت ہے۔ 
$$$123$$$
قدیم سفید عمارت، خوبصورت پرانے طرز کے شیشوں والے دروازے اور کھڑکیاں، لکڑی کی پرانی بنچیں، سادہ سا پلیٹ فارم، لکڑی کی اونچی پانی کی ٹینکی اور ریلوے کا پرانا سامان، یوں لگتا ہے جیسے بندہ اسی یا نوے کی دہائی میں موجود کوئی دور دراز ریلوے اسٹیشن دیکھ رہا ہو۔
$$$123$$$
اِس کے دو اطراف میں پہاڑیاں اور تھوڑے ہی فاصلے پر دریائے سندھ بہہ رہا ہے۔
$$$123$$$
یہاں جگہ جگہ مختلف پٹریاں بکھری ہوئی ہیں۔ 1891 میں بنائی گئی اسکی عمارت آج بھی کچھ مرمت کے بعد اسی طرح دلکش اور جاذبِ نظر ہے۔ گو اسٹیشن کے بہت سے حِصے اب استعمال میں نہیں اور انہیں بند کر دیا گیا ہے۔ کئی جگہوں پر ریل کے پہیئے اور دیگر سامان ضائع ہونے کے لیئے چھوڑ دیا گیا ہے۔
$$$123$$$
پہلے یہاں صرف ایک گاڑی ''اٹک پسنجر'' آیا کرتی تھی لیکن اب دو نئی ٹرینیں چلانے کے بعد یہاں کی رونق میں کچھ اضافہ ہوا ہے۔
$$$123$$$
اس اسٹیشن کی ایک اور خاص بات یہ ہے کہ یہاں چوڑی اور تنگ پٹریوں کا ملاپ ہوتا ہے ۔ اس کے ایک جانب چوڑے گیج والی پٹری ہے جو اسے لاہور سے ملاتی ہے جبکہ دوسری جانب تنگ پٹری ہے جو ماڑی کو کالاباغ ،کمر مشانی ،عیسیٰ خیل، لکی مروت اور آگے بنوں اور پھر ٹانک سے ملاتی ہے جو اب بند کر دی گئی ہے۔
$$$123$$$
اس کی تاریخ انتہائی دلچسپ اور سبق آموز ہے۔ 
$$$123$$$
قصہ یوں ہے کے تاجِ برطانیہ نے ماڑی انڈس کے مقام پر اپنی فوج کے لیئے ایک اسلحہ ڈپوقائم کیا تھا۔ یہ ڈپو ان افواج کو اسلحہ فراہم کرتا تھا جو دریائے سندھ کے پار مغربی علاقوں جیسے بنوں، ٹانک، کوہاٹ اور وزیرستان میں مغربی سرحد کی حفاظت کے لیئے تعینات تھے۔ یہ ڈپو آج بھی اسٹیشن کے ساتھ قائم ہے۔
$$$123$$$
ماڑی انڈس تک اسلحہ مرکزی چوڑی پٹری کے ذریعے لایا جاتا تھا لیکن اس کے پار مغرب میں اس قسم کا نظام بنانا آسان نہ تھا سو یہاں 2 فٹ 6 انچ کی تنگ پٹری بچھائی گئی جو ماڑی تا بنوں جاتی تھی۔ آگے بنوں کو ٹانک سے برانچ لائن کے ذریعے جوڑا گیا۔ یوں ریلوے کا ایک سستا اور چھوٹا نظام وجود میں آ گیا جو برطانوی فوجوں کی سرحد تک نقل و حمل کو آسان بنانے میں مددگار ثابت ہوا۔
$$$123$$$
یہ ٹرینیں ملٹری کے ساتھ ساتھ سول مقاصد کے لیئے بھی استعمال ہونا شروع ہوئیں اور لوگوں نے ان کے ذریعے سفر کرنا شروع کیا۔ مقامی لوگوں کے مطابق انکی رفتار اتنی سست ہوتی تھی کہ لوگ ان سے اتر کر آرام سے کھانے پینے کا سامان لیکر دوبارہ سوار ہو جاتے تھے۔ مقامی لوگوں میں یہ ''چھوٹی ریل'' کے نام سے مشہور تھی جسے 1913 میں نارتھ ویسٹرن ریلوے نے بچھایا تھا جبکہ 1916 میں اسے ٹانک جنکشن تک لے جایا گیا۔
$$$123$$$
پاکستان کی اس برانچ ریلوے لائن کی لمبائی اندازاً 122 کلومیٹر تھی جسے ماڑی انڈس ریلوے لائن بھی کہا جاتا تھا۔ افسوس کہ اس ٹریک کو 1995 میں بند کر دیا گیا۔
$$$123$$$
بہت دھیمی رفتار سے اڑھائی فٹ کی پٹڑی پر چلنے والی یہ ٹرین زیادہ تر پاک فوج کی نقل وحرکت کے لئے استعمال ہوتی تھی ۔ جب یہ ریلوے برِج میں داخل ہوتی تو نیچے سندھو ندی کا ٹھاٹیں مارتا پانی اور اوپر اِس کا دُھواں اُڑاتا اِنجن ایک مسحُور کُن نظارہ پیش کرتا ۔
$$$123$$$
کالاباغ کے لوگ خصوصی طور پر اپنے چھوٹے چھوٹے بچوں کو گود میں اٹھائے ٹرین گزرنے کا نظارہ کراتے۔ یہاں کے لوگوں کے مطابق نواب امیر محمد خان اور ملکہ الزبتھ نے اس ٹرین پر ایک یادگار سفر کیا تھا۔ آج اسکے بند ہو جانے کے بعد کالاباغ، عیسیٰ خیل، لکی مروت اور بنوں کے اسٹیشن اُجاڑ ویرانوں کا منظر پیش کرتے ہیں جہاں زنگ لگی ہوئی پٹریوں کے علاوہ کچھ باقی نہیں۔ 
$$$123$$$
یہاں سے ایک طرف آپ میانوالی، نمل جھیل ور چشمہ بیراج جبکہ دوسری طرف عیسیٰ خیل اور لکی مروت بھی جا سکتے ہیں۔
$$$123$$$
وزیر اعلیٰ سندھ سید مراد علی شاہ سمجھتے ہیں کہ کراچی کے شہری ٹیکس،چندہ اور عطیات دینے میں پاکستان بھر میں سب سے آگے ہیں شاید اسی لئے سندھ حکومت نے کراچی میں بجلی فراہمی کے ذمہ دار،ادارے ”کے الیکٹرک“ کو حکم دیا ہے کہ وہ اپنے بجلی کے بلوں میں ”کراچی میٹروپولیٹن کارپوریشن“ یعنی ”کے ایم سی“ کیلئے ہر صارف سے کم از کم 100 سے لے کر 200 روپے ماہ وار اضافی ٹیکس وصول کرے تا کہ ”کے ایم سی“ کا بجٹ خسارہ پورا ہو اور وہ اپنے قدموں پر کھڑا ہو سکے ایسا ہر گز نہیں ہے کہ سندھ کے دیگر شہری و دیہی علاقوں میں کراچی میونسپل کارپوریشن کی طرز پر بلدیاتی ادارے سرے سے موجود نہیں ہیں یا سندھ حکومت انہیں خسارے سے نکالنا نہیں چاہتی بلاشبہ وزیر اعلیٰ سندھ،اپنے صوبے کے ہر شہری و دیہی بلدیاتی ادارے میں فنڈز کی کمی پر بالکل ویسے ہی پریشان ہیں جو پریشانی انہیں ”کے ایم سی“ کے مستقبل کے متعلق لاحق ہے مگر چونکہ فی الحال انہیں سخاوت کے ساری خوبیاں فقط کراچی کے شہریوں میں ہی دکھائی دے رہی ہیں اس لئے بجلی کے بلوں میں ”کے ایم سی“ کیلئے خصوصی ٹیکس صرف اور صرف کراچی کی عوام سے وصول کیا جائے گا اب اس کے بعد بھی اگر کراچی کے لوگ یہ شکوہ کریں کہ سندھ حکومت ان کی پروا نہیں کرتی یا ان کے بارے میں اچھے سیاسی خیالات نہیں رکھتی،تو یقینا اسے اہلیان کراچی کی کوتاہ نظری کے سوا کچھ نہیں کیا جا سکتا دوسری جانب سندھ حکومت نے جس بھرپور انداز میں کراچی کے مسائل کو حل کرنا اپنی اولین ترجیح قرار دیا ہوا ہے اس کا اندازہ صرف اس ایک بات سے بخوبی لگایا جا سکتا ہے کہ وزیر اعلیٰ سندھ نے گزشتہ دنوں جب پیپلز پارٹی کے اہم ترین رہنما مرتضیٰ وہاب کو ایڈمنسٹریٹر کراچی کے اہم ترین عہدے پر تعینات کیا تو ساتھ ہی مرتضیٰ وہاب کو ”ترجمان سندھ حکومت“ اور ”وزیر اعلیٰ سندھ کے مشیر قانون“ کے اضافی عہدے اپنے پاس رکھنے کی بار دگر توثیق بھی فرما دی ۔
$$$123$$$
کراچی پاکستان کا سب سے بڑا گنجان آبادی والا شہر ہے لہٰذا کراچی کے سیاسی،سماجی اور انتظامی مسائل کو حل کرنے کیلئے اس شہر کے ایڈمنسٹریٹر کو کارکردگی دکھانے کیلئے بھرپور فوکس کی ضرورت ہوتی ہے اور شاید اسی لئے وزیر اعلیٰ سندھ سید مراد علی شاہ نے کراچی کے نئے ایڈمنسٹریٹر مرتضیٰ وہاب کو”ترجمان سندھ حکومت“ اور ”مشیر قانون“ کے عہدوں پر بدستور برقرار رکھا تا کہ مرتضیٰ وہاب بطور ایڈمنسٹریٹر کراچی زبردست توجہ اور فوکس کے ساتھ کراچی کے مسائل کو حل کر سکیں ہمارا خیال ہے کہ نئے ایڈمنسٹریٹر کراچی سے محکمہ ماحولیات سندھ کا قلمدان واپس لینے کا بھی بلاوجہ ہی تکلف کیا گیا اگر یہ عہدہ بھی مرتضیٰ وہاب کے پاس رہنے دیا جاتا تو بلاشبہ وہ بطور ایڈمنسٹریٹر کراچی کی ذمہ داریوں سے مزید لگن،توجہ اور فوکس کے ساتھ عہدہ برآ ہو سکتے تھے لیکن فکر کی کوئی بات نہیں ہے۔
$$$123$$$
کراچی کی بہتری اور ترقی میں جو کمی سندھ حکومت اور ایڈمنسٹریٹر کراچی کی جانب سے باقی رہ جائے گی اسے وفاقی حکومت کے ”ممکنہ کھاتے“ میں ڈال کر پورا کروا لیا جائے گا جیسے کراچی سرکلر ریلوے منصوبہ جس کا وزیراعظم عمران خان نے رواں ہفتہ کراچی میں سنگ بنیاد رکھ کر افتتاح کیا ہے بظاہر 18 ویں ترمیم کی منظوری کے بعد کراچی میں ٹریفک کے مسائل کو حل کرنے کیلئے کراچی سرکلر ریلوے جیسے عظیم الشان منصوبے مکمل کرنا سندھ حکومت کی بنیادی ذمہ داری بنتی تھی۔
$$$123$$$
پیپلز پارٹی صوبہ سندھ میں اپنے طویل ترین اقتدار کے دوران کراچی کے مسائل کو حل کرنے کے بارے اس قدر غور و فکر میں مصروف رہی کہ اسے عملی کام کرنے کا موقع ہی نہیں مل سکا یوں کراچی کے وسائل گھٹتے گئے اور مسائل بڑھتے گئے اب شہر کے بڑھتے ہوئے ان مسائل کو حل کرنے کیلئے کسی کو تو سامنے آنا تھا تو بالآخر قرعہ فال پاکستان تحریک انصاف کی وفاقی حکومت کے نام نکلا ویسے بھی گزشتہ قومی انتخابات میں کراچی کا عوامی مینڈیٹ فقط پاکستان تحریک انصاف کو ہی ملا تھا اس لئے اگر سندھ حکومت کراچی کے دیرینہ مسائل کو حل کرنے میں لیت و لعل سے کام لے تو ان مسائل کو حل کرنا وفاقی حکومت کی بنیادی ذمہ داری بنتی ہے۔
$$$123$$$
اچھی بات یہ ہے کہ وفاقی حکومت نے چائنا پاکستان اقتصادی راہداری (سی پیک) منصوبہ کے تحت کراچی کی ساحلی پٹی (کوسٹ لائن) کی تعمیر کے لئے ایک بہت بڑے ترقیاتی منصوبے سے بھی پردہ اُٹھا دیا ہے،واضح رہے کہ اس عظیم الشان منصوبے میں چین کی 3.5 ارب ڈالر کی براہِ راست سرمایہ کاری شامل ہو گی۔وفاقی حکومت کی طرف سے کراچی کے لئے اسے ایک گیم چینجر منصوبہ قرار دیا جا رہا ہے۔
$$$123$$$
سی پیک میں شامل اس عظیم الشان منصوبے کا بنیادی مقصد سمندری بندرگاہ کی نئی برتھ کے ساتھ شہر کی سمندری پٹی کو ایک بڑے معاشی حب میں تبدیل کرنا ہے،المیہ یہ ہے کہ کراچی وطن عزیز کا سب سے بڑا تجارتی شہر ہے اور اس کا سمندر اور ساحل اس کی تجارتی سرگرمیوں کا بڑا مرکز ہیں لیکن یہاں جدید سہولتوں کا فقدان ہے بلاشبہ کوسٹ لائن ایک زبردست منصوبہ ثابت ہو سکتا ہے اس منصوبے کے تحت نہ صرف ماہی گیری کے لئے ایک نئی بندرگاہ تعمیر ہو گی اور ایک بندرگاہ پل کے ذریعے مینوڑا جزائر اور سینڈزپٹ ساحل کے ساتھ جوڑنے سے کراچی 3 اعلیٰ بندرگاہ رکھنے والا شہر بن سکتا ہے تاہم اس منصوبے کو پایہ تکمیل تک پہنچانے سے پہلے کچھ بنیادی نوعیت کے اہم ترین امور کا خیال بھی رکھنا ہو گا مثلاً اس منصوبہ کی جگہ پر رہنے والی 5 لاکھ سے زائد آبادی کو دوسری جگہ منتقل کرتے وقت انہیں مناسب معاوضوں کی منصفانہ ادائیگی کرنا ازحد ضروری ہے۔
$$$123$$$
چونکہ اس منصوبے کا سب سے اہم اور مثبت پہلو چین کی براہِ راست سرمایہ کاری ہے اس لئے امید کی جا سکتی ہے یہ منصوبہ 5 سال کی مقررہ مدت کے اندر ہی کامیابی کے ساتھ مکمل ہو جائے گا اس منصوبہ کی تکمیل سے ناصرف پاکستان کی سمندری معیشت و تجارتی صلاحیت کے ساتھ ساتھ سمندری ماحولیاتی نظام بہتر ہو جائے گا بلکہ کراچی بھی حقیقی معنوں میں میٹروپولیٹن شہر بن جائے گا۔
$$$123$$$
جنگ کے نشے میں مبتلا امریکہ خونی تاریخ رکھتا ہے۔بر،بحر،اور فضاء تینوں پر اس کا یکساں کنٹرول ہے۔بیک وقت فوجی سپر پاور ہونا اور کمزور ملکوں پر جنگ مسلط کرنے کیلئے ہر سال پینٹاگون کے لئے کئی سو ارب ڈالر کا بل پاس کیا جاتا ہے۔”ایک ملک کو بچانے کیلئے کبھی اس کو تباہ بھی کرنا پڑتا ہے“،کے فلسفے پر عمل پیرا،طاقت کے نشے میں مخمور واشنگٹن ویت نام،کمبوڈیا،صومالیہ،عراق،لبنان،افغانستان پر حملہ کرتا ہے،اپنی تمام تر طاقت کو استعمال کر ڈالتا ہے۔
$$$123$$$
1776ء میں جب امریکہ آزاد ہوا تو یہ اُس کا پہلا شکار آبائی امریکی رہائشی تھے،نو آزاد شدہ امریکہ کی فوج نے بے رحمی سے لوگوں کو ملک بدر کرنا شروع کیا،ہزاروں کو موت کے گھاٹ اُتار دیا گیا۔
$$$123$$$
1848ء تک امریکہ قریب قریب آدھے میکسیکو پر قبضہ کر چکا تھا۔انہی زمینی قبضوں کی توسیع کیلئے امریکہ نے ایک ورلڈ کلاس بحری فوج تشکیل دی۔اس کا انچارج مستقبل کا امریکی صدر تھیوڈور روزویلٹ تھا،روزویلٹ کے چارج سنبھالنے کے اگلے ہی برس امریکہ نے اسپین کے خلاف طبلِ جنگ بجا دیا،اس کی کالونیاں جن میں کیوبا اور فلپائن بھی شامل تھے،وہ بھی امریکہ کے قبضے میں آگئے،لیکن اس دوران امریکی فوج کو فلپائن کی جانب سے شدید مزاحمت کا سامنا کرنا پڑا، امریکی فوج کو حکم تھا کہ ’سب کو جلا دو اور مار ڈالو‘انہوں نے ایسا ہی کیا۔
$$$123$$$
فلپائن کے مفتوح ہونے تک چھ لاکھ لوگ مارے جا چکے تھے۔
$$$123$$$
1898ء سے 1934ء کے درمیان امریکی بحری فوج نے کیوبا پر چار مرتبہ،نکارا گوا پر پانچ مرتبہ،ہنڈورس پر سات مرتبہ،ڈومینیکن ریپبلک پر چار مرتبہ،بیٹی پر دو مرتبہ،گوئٹے مالا پر ایک مرتبہ،پانامہ پر دو مرتبہ،میکسیکو پر تین مرتبہ،اور کولمبیا پر چار مرتبہ حملہ کیا۔کئی ممالک میں امریکی بحری افواج نے کئی کئی دہائیاں بھی گزاریں۔
$$$123$$$
دو عالمی جنگوں کے بعد برطانوی استعمار کے اضمحلال اور عالمی معاملات پر اس کی گرفت کمزور پڑتے دیکھ کر امریکہ نے ناگاساکی اور ہیروشیما میں دو ایٹمی دھماکوں کے ذریعے لاکھوں بے گناہ افراد کو ہلاک کرکے دنیا کی چودھراہٹ کے میدان میں قدم رکھا تھا،اس کے بعد سے امریکہ بہادر اس رُخ پر مسلسل آگے بڑھتا چلا جا رہا ہے اور افغانستان میں سوویت یونین کی شکست کے بعد نیو ورلڈ آرڈر کا اعلان اس کا نقطہ عروج تھا۔
$$$123$$$
امریکہ بہادر نے جہاں مختلف ممالک میں آمریتوں کو سپورٹ کیا وہاں لاؤس،کمبوڈیا،ویت نام،افغانستان،عراق اور دیگر ملکوں میں فوج کشی کرکے ان اقوام و ممالک کی آزادی و خود مختاری کو ایک مخصوص ایجنڈے کے تحت پامال کیا۔امریکہ نے اسرائیل قائم کرکے عربوں اور فلسطینیوں کے انسانی و شہری اور قومی و مذہبی حقوق کی پامالی کے ساتھ ساتھ ان کے قتل عام اور در بدری کے جس سلسلہ کی پشت پناہی شروع کی تھی وہ ابھی تک جاری ہے۔
$$$123$$$
جبکہ اقوام متحدہ کا قیام دراصل اقوام و ممالک کے درمیان جنگ کو روکنے اور تنازعات کو نمٹانے کے لئے عمل میں لایا گیا تھا۔مگر امریکہ نے اس عالمی فورم کو مذہب کے معاشرتی کردار کے خاتمہ،مغربی فکر و فلسفہ کی بالادستی،اور اقوام و ممالک کی خود مختاری سلب کرنے کے لئے انتہائی مہارت کے ساتھ استعمال کیا۔بہرحال امریکہ 20 سال تک طالبان کے ساتھ لڑنے اور لڑتے ہی رہنے کے بعد ناکام و نامراد ہو کر واپس جا چکا ہے طالبان نے اس کی عسکری حیثیت اور سفارتی قوت کے تارپود بکھیر کر رکھ دیئے ہیں۔
$$$123$$$
نیٹو دنیا کا جدید ترین فوجی ساز و سامان رکھنے کے باوجود ہزاروں فوجی گنوا بیٹھا اور آخرکار انتہائی ذلت کے عالم میں افغانستان سے بھاگنے پر مجبور ہو گیا۔پوری تاریخ میں جارح قوتوں کا انجام یہی ہوا ہے۔1993ء میں امریکہ پر صومالیہ کے اندر فوجی کارروائی کے لئے وہی پرانی غلطی دہرانے کا الزام لگا۔موغا دیشو کی سڑکوں پر مردہ امریکی فوجیوں کو گھسیٹنے والے مناظر امریکہ کو ابھی تک یاد ہوں گے۔
$$$123$$$
امریکی غرور ویت نام میں بھی چکنا چور ہوا تھا،اور افغانستان میں بھی امریکی گھمنڈ اور تکبر کے شیش محل ٹوٹنے کی صدائے بازگشت ساری دنیا میں گونج رہی ہے جو آج بھی مادی قوتوں پر انحصار اور ایمان رکھنے والوں کے لئے حیران کن،ناقابل یقین اور تعجب خیز ہے۔حیران کن بات ہے کہ امریکہ کی افغانستان پر مسلط کردہ حکومت اور تیار کردہ افغان نیشنل آرمی ریت کا ڈھیر ثابت ہوئی۔
$$$123$$$
امریکہ نے 3 لاکھ سے زائد نفوس پر مشتمل افغان نیشنل آرمی کو اعلیٰ سطحی تربیت پر کروڑوں نہیں اربوں ڈالر خرچ کیے۔ایک اندازے کے مطابق ویت نام اور کمبوڈیا میں امریکہ نے جتنا اسلحہ استعمال کیا،جس میں میزائل،بم،گولہ بارود سبھی شامل تھے،اس وقت تک کی انسانی تاریخ میں تمام جنگوں میں استعمال شدہ اسلحہ سے زیادہ تھا۔اس درندگی کے باوجود امریکہ کو ویت نام کی نہتی فوج کے ہاتھوں ذلت آمیز شکست کا سامنا کرنا پڑا۔
$$$123$$$
ویت نام کی جنگ کے اختتام پر اپنی خفت کو مٹانے اور اپنی عوام کو ”چکر“ دینے کے لئے امریکہ نے اپنی شکست کا سارا ملبہ ویتنام کے پڑوسی ممالک پر ڈالتے ہوئے امریکی صدر نکسن نے 1970ء میں کمبوڈیا پر حملہ کر دیا تھا۔ویت نام کی جنگ سے واپس آنے والے فوجی جنگ کی ہولناک یادوں کے باعث Post Traumatic Stress Disorder کا شکار ہو گئے تھے۔ویت نام جنگ میں مارے جانے والے فوجیوں سے زیادہ تعداد میں فوجیوں نے خود کشی کر لی تھی۔
$$$123$$$
ویت نام کے بعد افغانستان میں امریکہ کی دوسری طویل ترین جنگ کا خاتمہ ہوا۔ویت نام کی جنگ امریکہ کی سمندر پار جنگوں کی تاریخ کی سب سے طویل جنگ تھی۔اس کے بعد افغانستان کی جنگ سب سے طویل اور مہنگی ترین جنگ بن گئی۔ویت نام جنگ کے دوران امریکہ میں پانچ صدور بدلے۔افغانستان میں جنگ (11 ستمبر 2001ء کے واقعات کے بعد سے آج تک 2021ء تک ) 20 سال تک جاری رہی۔
$$$123$$$
اس جنگ کے دوران بھی یکے بعد دیگرے چار صدور بدلے ۔امریکہ نے ویت نام کی جنگ پر 168 ارب ڈالر خرچ کیے جو آج 1 ٹریلین ڈالر کے برابر ہے۔جبکہ ہلاکتوں کے اعتبار سے یہ امریکہ کے لئے ایک خوفناک جنگ تھی۔58000 سے زائد امریکہ فوجی ویت نام کی جنگ میں مارے گئے جبکہ افغانستان میں انسانی قیمت کم چکانا پڑی اور کل 2500 فوجیوں کی ہلاکتیں ہوئیں۔نیویارک ٹائمز کے مطابق افغانستان میں جنگ کی لاگت 2 کھرب ڈالر ہے۔
$$$123$$$
پاکستان صرف افغانستان کا پڑوسی ملک ہی نہیں ہے بلکہ افغان عوام کا دنیا بھر میں ایک انتہائی قابل اعتماد ”سفارتی وکیل“ بھی ہے۔وکیل بھی ایسا جس نے گزشتہ 75 برس میں ہمیشہ افغانستان کے مفادات کو اپنے سفارتی و سیاسی فوائد سے بھی زیادہ مقدم اور اہم سمجھا ہے یہاں بعض افراد کو یہ مغالطہ لاحق ہو سکتا کہ چونکہ پاکستان آج کل دنیا بھر میں طالبان حکومت کی پورے شد و مد کے ساتھ ”سفارتی وکالت“ کرنے میں مصروف عمل ہے تو شاید ہم اس سفارتی نسبت سے پاکستان کو افغان عوام کا ”سفارتی وکیل“ قرار دے رہے ہیں۔
$$$123$$$
طالبان کی داستان تو فقط یہ ہی کوئی دو،تین دہائی قبل شروع ہوئی ہے جبکہ پاکستان 14،اگست 1947ء سے افغان عوام اور پاکستانی عوام کے نفع و نقصان کو ایک برابر سمجھتا آرہا ہے حالانکہ قیام پاکستان کے وقت بھارت نواز افغان قیادت نے پاکستان کو بطور ایک آزاد ملک کے تسلیم کرنے سے بھی یکسر انکار کر دیا تھا لیکن اس کے باوجود پاکستان کی سیاسی قیادت نے افغان قیادت کے اس ”حرف انکار“ کو پرکاہ برابر بھی اہمیت نہ دی کیونکہ بانی پاکستان قائداعظم محمد علی جناح بخوبی جانتے تھے کہ افغانستان کی سیاسی قیادت کی جیبیں بھلے ہی گاندھی اور نہرو کی تجوریوں سے ملتی ہیں لیکن افغان عوام کے دل اور دماغ پاکستانی عوام کے ساتھ یک جان دو قالب کی مانند باہم پیوست ہوئے ہیں،دلچسپ بات یہ ہے کہ بانی پاکستان قائداعظم محمد علی جناح اور پاکستانی عوام کا افغان عوام کے متعلق کیا گیا یہ گمان بالکل درست ثابت ہوا اور جب 1948ء میں بھارت نے وادی کشمیر پر غاصبانہ قبضہ کرنے کے لئے خاموشی کے ساتھ اپنی فوجوں کو اتارا تو پاکستانی قیادت کے ایک اشارے پر افغان عوام اپنے پاکستانی بھائیوں کے ہمراہ بے سر و سامانی کے عالم میں بھارتی چنگل سے کشمیر آزاد کروانے کے لئے اپنے اپنے گھروں سے پروانوں کی مانند نکل پڑے بظاہر اس وقت کی بھارت نواز افغان قیادت کی ساری سفارتی ہمدردیاں اور سیاسی معاونت بھارتی افواج کے ساتھ تھیں لیکن افغان عوام کی تمام تر افرادی قوت عملی طور پر اپنے کشمیری بھائیوں کیلئے حاضر رہیں۔
$$$123$$$
یاد رہے کہ پاکستان میں شامل آج کے آزاد کشمیر کا سارا رقبہ پاکستانی اور افغان عوام نے مل کر بھارتی افواج اور ڈوگرہ سپاہیوں سے نبرد آزما ہو کر ہی حاصل کیا تھا جبکہ روس اور افغانستان کے درمیان ہونے والی جنگ وہ دوسرا بڑا نازک لمحہ تھا جب افغان مجاہدین نے روسی افواج کو اپنی سرزمین پر شکست دے کر پاکستانی سرحدوں کی حفاظت فرمائی گئی۔
$$$123$$$
افغان عوام کی اپنی بساط سے کہیں آگے بڑھ کر پاکستان نے ہمیشہ مدد کرنے کی بھرپور کوشش کی ہے جس کی سب سے بڑی علامت لاکھوں افغان مہاجرین کا پاکستان کی سرزمین پر آباد ہونا ہے۔
$$$123$$$
پاکستان اور افغانستان کے درمیان مذہب،تہذیب اور ثقافت کے علاوہ بھی ایک ہزار ایک ایسی مشترک عادات و اطوار پائی جاتی ہیں جو انہیں باہم مضبوطی کے ساتھ جوڑ کر رکھتی ہیں اور ایک دوسرے سے جدا نہیں ہونے دیتی۔یاد رہے کہ ہمارے دیرینہ دشمن بھارت سمیت کئی بین الاقوامی ممالک کی خفیہ ایجنسیاں افغان عوام اور پاکستانی عوام کو ایک دوسرے کے خلاف متحارب دیکھنا چاہتی ہیں لیکن خوش قسمتی کی بات یہ ہے کہ 75 برس گزرنے کے باوجود آج تک افغانستان اور پاکستان کے مضبوط برادارانہ تعلقات میں ،نفرت اور دشمنی کی ایک دراڑ پیدا نہیں کی جا سکی دراصل ہمارے دشمنوں کو یہ سمجھ نہیں آتا کہ افغانستان اور پاکستان ایک سکے کے دو رخ،دریا کے دو کنارے ایک درخت کی دو شاخیں اور سب سے بڑھ کر دین اسلام کی دو بنیادی کیفیتوں جلالی و جمالی کا مظہر ہیں یعنی افغان قوم ذرا سخت مزاج ہے تو ہم تھوڑے نرم گرم اس لئے دنیا کے افق پر سب کچھ ہونا عین ممکن ہے لیکن افغانستان اور پاکستان کے درمیان مستقل خلیج کسی صورت قائم نہیں کی جا سکتی جہاں تک افغانستان اور طالبان حکومت کے معاملے میں مختلف عالمی فورمز پر کی جانے والی پاکستان کی سفارتی وکالت کا تعلق ہے تو یقین سے کہا جا سکتا ہے کہ عالمی سطح پر طالبان کے حق میں اختیار کیا جانے والا پاکستانی موٴقف اب تیزی سے پذیرائی حاصل کر رہا ہے اور طالبان حکومت سے لین دین کا تازہ امریکی وزارت خزانہ کا فیصلہ اسی حقیقت کا مظہر ہے۔
$$$123$$$
امریکی وزارت خزانہ نے 2 لائسنسوں کے ذریعے سے امریکی حکومت،این جی اوز اور اقوام متحدہ سمیت مخصوص عالمی تنظیموں کو طالبان یا حقانی نیٹ ورک نیز طالبان حکومت کے ساتھ خوراک،ادویات اور طبی آلات کی برآمد سے متعلق محدود لین دین کی اجازت دینے کا فیصلہ کیا ہے بلاشبہ پاکستان کی سفارتی کوششوں سے حاصل ہونے والی یہ ایک بہت بڑی مثبت پیش رفت قرار دی جا سکتی ہے۔
$$$123$$$
افغانستان کی تعمیر و ترقی کے حوالہ سے جو مقدمہ وزیراعظم پاکستان عمران خان نے اقوام متحدہ کے فورم پر پیش کیا اسے امریکہ سمیت دنیا بھی کی قیادت نے بھرپور توجہ سے سنا ہے اور آنے والے ایام میں افغان عوام کو عالمی برادری کی جانب سے بڑے ریلیف ملنے کی توقع کی جا سکتی ہے۔ماہرین کا خیال ہے کہ اس ملاقات کے فوراً بعد پاکستان سمیت مختلف ممالک کی طرف سے طالبان حکومت کو تسلیم کرنے کے سلسلہ کا آغاز بھی ہو سکتا ہے کیونکہ فی الحال پاکستان جس ایک نکتہ پر دنیا بھر میں لابنگ اور سفارت کاری میں مصروف ہے وہ جلد از جلد طالبان حکومت کو زیادہ سے زیادہ ممالک سے تسلیم کروانے کا مشکل مشن ہے اگر اگلے چند ہفتوں میں پاکستان اپنے اس مقصد کو کامیابی کے ساتھ پایہ تکمیل تک پہنچانے میں کامیاب ہو جاتا تو پھر افغانستان ایک بڑے معاشی اور سیاسی بحران سے بچ جائے گا دوسری جانب افغان عوام کی خوراک اور ادویات کی ضروریات پوری کرنے کے لئے وزیراعظم پاکستان کی خصوصی ہدایت پر نہ صرف فوری طور پر حکومت پاکستان نے افغانستان میں ضروریات زندگی کی اشیاء کی فراہمی کے نظام کو ہنگامی بنیادوں پر ازسر نو استوار کرکے مزید تیز رفتار اور موٴثر بنا دیا ہے بلکہ افغانستان سے آنے والے پھلوں اور سبزیوں پر سیلز ٹیکس بھی مکمل طور پر ختم کر دیا ہے تاکہ افغان تاجروں کو معاشی مشکلات سے نجات مل سکے جس کے بعد گزشتہ ہفتے سے افغانستان سے بڑی تعداد میں پھلوں اور سبزیوں سے بھری ہوئی سینکڑوں مال بردار گاڑیاں طور خم بارڈر کے راستے پاکستان پہنچنا شروع ہو گئی ہیں نیز محکمہ شہری ہوا بازی نے افغان ایئر لائن کو اسلام آباد ایئر پورٹ سے فلائٹ آپریشن کی باضابطہ اجازت بھی دے دی ہے اور اب ہفتے میں اس کی تین پروازیں اسلام آباد سے افغانستان کیلئے روانہ ہوا کریں گی۔
$$$123$$$
افغانستان کے حوالے سے مزید اچھی خبریں یہ ہیں کہ پاکستانی حکام کے مشورے کی روشنی میں افغان وزارت داخلہ نے کروڑوں ڈالر مالیت کے اس فوجی ساز و سامان اور گاڑیوں کے سکریپ کی منتقلی اور سمگلنگ پر پابندی عائد کر دی ہے جس پر سکریپ کے تاجروں کی نظریں لگی ہوئی تھیں اس طرح اس سامان کا سرکاری بندوبست میں آجانا اب افغانستان میں کاروبار اور روزگار کے مواقع بڑھانے اور قومی خزانے کی صورتحال کو بہتر بنانے کا ذریعہ بنے گا۔
$$$123$$$
طالبان کو جدید عصری علوم و فنون سے آراستہ و پیراستہ کرنے کے لئے پاکستان کے وفاق المدارس کے زیر اہتمام افغانستان میں مدارس کا قیام عمل میں لانے کا مستحسن فیصلہ بھی کر لیا گیا ہے اور اس حوالے سے طالبان اور وفاق المدارس کی قیادت کے درمیان بات چیت میں اس منصوبہ کے تمام نکات پر اتفاق بھی طے پا گیا ہے جبکہ افغانستان میں ہسپتالوں اور یونیورسٹیوں کو بہتر طور پر چلانے کے لئے بھی پاکستان کی جانب سے سنجیدہ کوششوں کے آغاز کی سخت ضرورت ہے،واضح رہے کہ حامد کرزئی اور اشرف غنی کی حکومت میں افغانستان میں بھارت سے اساتذہ افغانستان کے تعلیمی اداروں میں متنازعہ فی تعلیم دینے کے لئے کشاں کشاں آتے تھے اور افغان نوجوانوں اور بچوں کے اذہان میں پاکستان کے خلاف زہر گھولتے تھے اس لئے ضروری ہے کہ ماضی کے زہر کا تریاق تلاش کیا جائے اور اب طالبان حکومت شروع ہونے والے نئے دور میں افغانستان کی یونیورسٹیوں اور سکولوں میں پاکستان کے قابل اساتذہ کو درس و تدریس کی غرض سے بھیجا جائے اور اگر فی الفور یہ ممکن نہ ہو سکے تو ان افغانوں کو وہاں تعینات کرایا جائے جو ہماری یونیورسٹیوں سے فارغ التحصیل ہوئے ہیں۔
$$$123$$$
افغان مہاجرین کی بڑی تعداد عرصہ 30 برس سے پاکستان میں مقیم ہے اور ان میں سے بہت سے یونیورسٹیوں سے اعلیٰ تعلیم حاصل کر چکے ہیں۔پاکستان کی یونیورسٹیوں کے دروازے افغانستان کے طالب علموں پر کھولنے کی ضرورت بھی ہے تاکہ بھارت نے جو مذموم پروپیگنڈہ افغانستان میں پاکستان کے خلاف کیا ہے اس کا توڑ کیا جا سکے اہم بات یہ ہے کہ دنیا افغانستان کا اقتدار سنبھالنے والی طالبان حکومت کی کتنی مدد و معاونت کے لئے کمر بستہ ہوتی یہ یقینا پاکستان کے اختیار میں نہیں ہے لیکن پاکستان مشکل کی اس گھڑی میں افغان عوام کی دلجوئی کے لئے جو کچھ کر سکتا ہے وہ اسے بھرپور انداز میں کرنا چاہئے خاص طور پر پاکستان کے سماجی،فلاح اور نجی اداروں کو اپنے طور پر بھی افغانستان کی تعمیر و ترقی میں اپنا حصہ ڈالنا چاہئے کیونکہ بہت سارے ایسے امور ہیں جو حکومت پاکستان کی دسترس سے باہر لیکن وہاں پاکستان کے سرکردہ افراد زیادہ بہتر انداز میں افغان عوام کی مدد و اعانت کر سکتے ہیں۔
$$$123$$$
ستمبر کا مہینہ بھارتی مسلمانوں کے خلاف عدم تشدد کے علمبردار گاندھی کی اس سفاکیت کی یاد دلاتا ہے جو 1948ء میں ریاست حیدرآباد پر قبضے کیلئے کی گئی۔بھارتی فوج کی درندگی کو ”آپریشن پولو“ کا نام دیا گیا۔مسلم ریاست پر فوجی چڑھائی کرتے ہوئے صرف تین دنوں میں دو لاکھ مسلمانوں کو گاجر مولی کی طرح کاٹا گیا۔
$$$123$$$
بچوں کو یتیم کیا،سینکڑوں مسلمان عورتوں کی عزتوں کو لوٹا گیا۔ایک رپورٹ کے مطابق بھارتی فوج نے مسلسل پانچ دنوں تک لوٹ مار کا بازار گرم رکھا۔1948ء میں حیدرآباد دکن میں ہونے والا قتل عام اس قدر بڑا تھا کہ 565 نوابی ریاستوں کے مجموعہ بھارت کے حکمرانوں نے اسے دبانے کے لئے ایڑی چوٹی کا زور لگایا۔
$$$123$$$
وہ اس حقیقت کا دنیا پر منکشف ہونا برداشت ہی نہیں کر سکتے تھے۔
$$$123$$$
حکمرانوں کے ساتھ باقی طبقات نے بھی اسے چھپانے کو قومی مفاد کا تقاضا سمجھا۔بھارتی دارالحکومت دہلی کے نہرو میموریل اور لائبریری میں چھپائی گئی سندر لال کمیشن رپورٹ کے مطابق 1947ء میں برصغیر کی تقسیم کے دوران پاکستان اور بھارت کی سرحد کے قریب فسادات میں پانچ لاکھ کے قریب افراد ہلاک ہوئے۔لیکن ایک سال بعد ہی ستمبر اور اکتوبر 1948ء میں ایک اور قتلِ عام ہوا جس میں کم از کم 40 ہزار مسلمان شہید کر دیئے گئے۔
$$$123$$$
(بعض دیگر رپورٹس کے مطابق یہ تعداد 50 ہزار سے 2 لاکھ تھی)کچھ کو بھارتی فوجیوں نے صفوں میں کھڑا کرکے فائرنگ کرکے مار ڈالا۔
$$$123$$$
اس کی تفصیلات کو اب تک راز میں رکھا گیا۔یہ قتلِ عام بھارت کے وسط میں واقع ریاست حیدرآباد میں ہوا۔حیدرآباد ان پانچ سو سے زائد ریاستوں میں سے ایک تھی جن کو برطانوی راج میں خود مختار ریاست کا درجہ حاصل تھا۔تقسیم ہند پر تمام ریاستیں بھارت کا حصہ بننے پر تیار تھیں لیکن حیدرآباد کے نظام عثمان علی خان کا کہنا تھا کہ وہ خود مختار ہی رہیں گے۔
$$$123$$$
بھارت کا حصہ بنیں گے نہ پاکستان کا۔بھارتی حکومت کو یہ بات پسند نہ آئی اس پر فریقین کے درمیان تناؤ کی سی کیفیت پیدا ہو گئی۔حکومت نہیں چاہتی تھی کہ وسط بھارت میں ایک مسلمان ریاست کو خود مختار رہنے دیا جائے۔اس کے فوراً بعد بھارتی حکومت نے ایسی خبریں پھیلانا شروع کر دیں کہ نظام حیدرآباد اپنی رضاکار فوج کے ذریعے معصوم شہریوں کے خلاف ظالمانہ کارروائیاں کر رہا ہے۔
$$$123$$$
مورخین ایسی خبروں کو بھارت کی طرف سے جارحیت کا پہلا مرحلہ قرار دیتے ہیں۔جس کے بعد وزیراعظم پنڈت جواہر لال نہرو اور نائب وزیراعظم سردار پٹیل نے حیدرآباد میں فوج بھیجنے کا فیصلہ کیا تھا۔
$$$123$$$
یہ ستمبر 1948ء کی بات ہے کہ جب وزیراعظم نہرو نے فوج کو حیدرآباد میں داخل ہونے کے احکامات جاری کیے۔اس کارروائی کو ’پولیس ایکشن‘ کہا گیا لیکن اصل میں یہ فوج کی کارروائی تھی۔
$$$123$$$
اس کا تکنیکی نام ”آپریشن پولو“ رکھا گیا اگر بھارتی حکومت اسے ملٹری ایکشن کا نام دیتی تو اقوام متحدہ اس کا نوٹس لیتی کہ ایک ریاست دوسری ریاست پر چڑھائی کر رہی ہے۔بھارتی حکومت کی طرف سے جنگی پراپیگنڈہ کے طور پر نظام حیدرآباد کی قوت کو بڑھا چڑھا کر پیش کیا گیا۔آپریشن کرنے والے جنرل جے این چودھری نے اپنی کتاب ”آمرڈ ڈویژن ان پولو آپریشن“ میں لکھا ہے”نظام کی باقاعدہ فوج کی تعداد 22 ہزار تھی،ان کے پاس جدید ترین اسلحہ بھی تھا حتیٰ کہ ٹینک بھی۔
$$$123$$$
الگ سے دس ہزار کی تعداد میں ایک بے قاعدہ فوج بھی تھی جو ہلکے ہتھیاروں سے لیس تھی۔پولیس اور کسٹم اہلکاروں کی تعداد بھی دس ہزار تھی جن کے پاس جدید رائفلیں اور سٹین گنیں تھیں۔رضاکار فوج کی تعداد دو لاکھ تھی جن میں سے 20 فیصد کے پاس جدید گنیں،رائفلیں اور پستول تھے۔ باقیوں کے پاس نیزے،تلواریں اور میزائل لوڈڈ گنیں تھیں۔“
$$$123$$$
نظام کی فوج اور رضاکاروں کی استعداد کے بارے میں جنرل چودھری نے لکھا”اگرچہ وہ تعداد میں زیادہ تھے تاہم جدید جنگی فن کے اعتبار سے تربیت یافتہ نہیں تھے۔
$$$123$$$
11 ستمبر 1948ء کو بانی پاکستان قائداعظم محمد علی جناح کے انتقال پر پوری ریاست حیدرآباد میں سوگ کی کیفیت تھی۔حیدرآباد کے مسلمانوں کو اندازہ ہی نہیں تھا کہ انھیں اپنے ہزاروں پیاروں کے قتل کا سوگ بھی منانا پڑے گا۔بھارت کی طرف سے نظام حیدرآباد کی عسکری قوت کا جو پراپیگنڈہ کیا گیا تھا،اس کی حقیقت اس وقت کھل گئی جب بھارتی فوج نے ریاست پر چڑھائی کی اور اسے کہیں سے بھی مزاحمت کا سامنا نہ کرنا پڑا۔
$$$123$$$
یوں 13 ستمبر 1948ء کو شروع ہونے والا آپریشن پانچ دن بعد 18 ستمبر کو ختم ہو گیا اور ریاست پر بھارتی پرچم لہرا دیا گیا۔بعض مورخین کہتے ہیں کہ آپریشن تین دن میں ختم ہو گیا تھا۔بھارتی جریدے ”انڈیا ٹوڈے“ نے اعتراف کیا کہ یہ ظلم زیادہ تر مسلمانوں کے ساتھ ہوا۔جریدہ لکھتا ہے کہ بھارتی حکومت نے اس دوران اپنی آنکھیں بند رکھیں۔
$$$123$$$
محقق پانڈو رنگا ریڈی کے مطابق زیادہ تر لوٹ مار مسلمان تاجروں کی ہوئی،بعد ازاں انھیں قتل کر دیا گیا۔
$$$123$$$
پانڈو نے ہی نہرو میموریل میوزیم اور لائبریری (تین مورتی،نئی دہلی) سے درخواست کی کہ وہ رائٹ ٹو انفارمیشن ایکٹ کے تحت سندر لال رپورٹ دیکھنے کا موقع فراہم کرے۔لائبریری والوں نے کئی مہینوں تک اس درخواست کو فائلوں میں دبائے رکھا بعد ازاں پانڈو سے کہا کہ رپورٹ لائبریری میں موجود نہیں ہے۔تاہم جولائی میں ایک مورخ ایم ڈی سیف اللہ نے اپنا اثر و رسوخ استعمال کرتے ہوئے اس کی ایک نقل حاصل کر ہی لیہے ۔
$$$123$$$
اس کے اوپر ”کانفیڈینشل“ لکھا ہوا تھا۔اس کے ایک باب میں لکھا گیا تھا”ہم انتہائی محتاط اندازے کے مطابق کہہ سکتے ہیں کہ اس کارروائی کے دوران پوری ریاست میں ستائیس ہزار سے چالیس ہزار لوگوں کو قتل کیا گیا۔اس قتل عام کے بعد وزیراعظم نہرو نے ایک ٹیم تشکیل دی جس میں مختلف مذاہب کے افراد شامل تھے کہ وہ حیدرآباد جائیں اور تحقیقات کریں۔
$$$123$$$
اس ٹیم کی قیادت کانگریس کے سینئر رکن پنڈت سندر لال نے کی۔اس ٹیم نے ریاست میں واقع کئی دیہات کا دورہ کیا،لیکن ان کی مرتبہ رپورٹ کبھی منظرِ عام پر نہیں آئی۔ٹیم کے ارکان نے ہر گاؤں میں بچ جانے والے مسلمانوں پر کی گئی زیادتی کے احوال ریکارڈ کرتے ہوئے لکھا کہ ہمیں بھارتی حکومت نے ریاست حیدرآباد میں ایک خیر سگالی دورے پر بھیجا۔ہم اپنا ٹاسک پورا کرنے کے بعد اب اپنی رپورٹ جمع کرا رہے ہیں۔
$$$123$$$
وفد جس میں سینئر کانگریسی رہنما پنڈت سندر لال،نیشنلسٹ رہنما قاضی عبدالغفار اور مولانا عبداللہ مصری شامل تھے،29 نومبر کو حیدرآباد اور 21 دسمبر 1948ء کو واپس دہلی پہنچا۔فوجی حکومت کو ذمہ داری دی گئی تھی کہ وہ حکومتی پالیسی نافذ کرے۔ہم نے اپنی پوزیشن واضح کی کہ ہم وہ کمیشن نہیں ہیں کہ جو پولیس ایکشن سے پہلے اور بعد کے واقعات کی تفتیش کرے لیکن ہم اپنا فرض سمجھتے ہیں کہ دورے کے دوران جو ہم نے دیکھا”جو ہے اور جیسے ہے“ کی بنیاد پر رپورٹ میں شامل کریں۔
$$$123$$$
ریاست حیدرآباد کے 16 اضلاع ہیں،جن میں 22000 دیہات ہیں۔ان میں سے صرف تین اضلاع تھے جو فسادات اور ان کے برے اثرات سے محفوظ رہے۔چار اضلاع ایسے تھے جہاں حالات بہت خراب ہوئے لیکن ایسا کچھ نہ ہوا جو آٹھ اضلاع میں ہوا۔عثمان آباد،گلبرگا،بدار اور نندید ایسے اضلاع تھے جہاں سب سے زیادہ نقصان ہوا۔ان چاروں اضلاع میں ہلاک ہونے والے مسلمانوں کی تعداد کم از کم 18 ہزار تھی۔
$$$123$$$
باقی چار اضلاع اورنگ آباد،بیر،نالگندا اور میداک میں ہلاک ہونے والوں کی تعداد کم از کم 5 ہزار تھی۔اس پوری ریاست میں 27 سے 40 ہزار مسلمانوں کو پولیس ایکشن کے دوران یا بعد میں ہلاک کیا گیا اورنگ آباد،بیر،نالگندا اور میداک ایسے اضلاع تھے جو نظام حیدرآباد کے رضاکاروں کے گڑھ تھے۔قتل عام کا سلسلہ قریباً بیس روز تک جاری رہا۔یہاں کی 10 ہزار آبادی میں سے صرف تین ہزار باقی بچی تھی۔
$$$123$$$
قریباً ایک ہزار کا قتل عام ہوا جب کہ باقی لوگ جان بچا کر بھاگ گئے۔ان کے کاروبار مکمل طور پر تباہ و برباد ہو گئے۔قتل عام کرنے والوں نے عورتوں اور بچوں کو بھی نہیں بخشا۔شوار پور کے ایک کنویں سے چالیس بچوں کی لاشیں برآمد ہوئیں جن بچوں کو قتل نہیں کیا گیا،انھیں مجبور کیا گیا کہ وہ دیکھیں کیسے ان کے پیاروں کو قتل کیا جا رہا ہے۔عورتوں کو ریپ کا نشانہ بنایا جبکہ ان کی ایک بڑی تعداد کو اغوا کرکے شولا پور اور ناگپور لے جایا گیا،جن میں سے ایک بڑی تعداد نے خودکشی کر لی تھی۔
$$$123$$$
اس کے علاوہ لوٹ مار بھی کی گئی، گھروں کو آگ لگا دی گئی،مساجد کو شہید کر دیا گیا،مسلمانوں کو زبردستی ہندو بننے پر مجبور کیا گیا۔لوگوں کو قتل کرکے ان کی جائیدادوں پر قبضے کئے گئے۔کروڑوں روپوں کی جائیداد لوٹی گئی یا تباہ و برباد کر دی گئی۔اس سب کچھ کا نشانہ وہ مسلمان تھے جو دیہاتی علاقوں کی بے بس اور بے سہارا اقلیت تھے۔ایسے شواہد اور گواہیاں ملیں کہ ایک ہندو تنظیم کے تربیت یافتہ مسلح افراد شولا پور اور دوسرے بھارتی شہروں سے یہاں آن پہنچے۔
$$$123$$$
ان کے علاوہ کمیونسٹ افراد نے بھی قتل عام میں پورا حصہ لیا۔کئی مواقع پر بھارتی فوج اور پولیس اہلکاروں نے بھی مسلمانوں سے زیادتی میں حصہ لیا۔کئی جگہوں پر فوجیوں نے مسلمانوں کی دکانیں اور مکانوں کو لوٹنے اور تباہ کرنے کے لئے ہندوؤں کی حوصلہ افزائی کی۔ حتیٰ کہ بعض مقامات پر فوجیوں اور پولیس اہلکاروں نے ہندوؤں کو قتل و غارت گری اور لوٹ مار کے لئے مجبور بھی کیا۔
$$$123$$$
ایک ضلعی ہیڈ کوارٹر میں انتظامیہ کا سربراہ جو بذات خود ہندو تھا،نے بھی بتایا کہ فوج نے خود بھی مسلمانوں کی دکانوں کو لوٹا تھا۔بہت سی جگہوں سے یہ شکایات سننے کو ملیں کہ فوجیوں نے نقدی،سونا اور چاندی خود رکھ لیا جبکہ گھروں کا باقی سامان عام ہندو بلوائیوں میں تقسیم کر دیا۔14 سے 15 ستمبر تک یہاں شدید بارش ہوئی جس کی وجہ سے مسلمانوں کی ایک بڑی تعداد کی یوں جانیں بچ گئیں کہ وہ جنگلوں میں چھپے ہوئے تھے۔
$$$123$$$
بھارتی فوجیوں کی گاڑیاں بارش کے پانی اور کیچڑ کی وجہ سے ان جنگلوں میں گھس نہ سکی تھیں۔خفیہ سندر لال رپورٹ میں ہندوؤں کی جانب سے کی گئی بہیمانہ کارروائیوں کا احوال بھی درج کیا گیا ہے۔
$$$123$$$
رپورٹ میں لکھا گیا ہے کہ’ ’کئی علاقوں میں ہمیں کنویں دکھائے گئے جو اس وقت بھی لاشوں سے بھرے پڑے تھے۔ایک جگہ ہم نے گیارہ لاشیں گنیں جن میں ایک بچہ ایک عورت کی چھاتی کے ساتھ چمٹا ہوا تھا۔
$$$123$$$
“رپورٹ میں کہا گیا ہے”ہم نے کھڈوں میں لاشیں پڑی دیکھیں۔ کئی جگہوں پر مسلمانوں کی لاشوں کو آگ لگائی گئی تھی اور ہم جلی ہوئی لاشیں اور کھوپڑیاں دیکھ سکتے تھے۔“ان میں سے بڑی تعداد میں لوگوں کو ذبح کیا گیا۔جارح بھارتی فوج نے مسلمانوں سے ہتھیار چھین کر یہاں کی ہندو آبادی کو فراہم کئے جنہوں نے بھارتی فوج کے ساتھ مل کر مسلمانوں کے قتل عام میں کردار ادا کیا۔
$$$123$$$
انھوں نے بھارتی فوجیوں کے ایماء پر لوٹ مار میں بھی خوب حصہ لیا۔اسی دوران نظام حیدرآباد نے اقوام متحدہ سے رجوع کیا،تاہم عالمی ادارے نے اس کا نوٹس لینے سے انکار کر دیا۔یوں مسئلہ آج بھی انصاف کا طلبگار ہے۔تاہم کنیہا لال مانک لال منشی (کے ایم منشی) ریاست حیدرآباد میں بھارتی حکومت کے ایجنٹ جنرل تھے،انھوں نے اپنی یادداشتوں میں بھی 1948ء کے اس قتل عام کا کہیں ذکر نہیں کیا۔کمیونسٹ پارٹی آف انڈیا (مارکسٹ) کے رہنما پی سندرایا نے بھی تلنگانہ کے لوگوں کی جدوجہد پر ایک کتاب لکھی لیکن انھوں نے مسلمانوں کی مشکلات کا ذکر کیا لیکن اس سے زیادہ کچھ نہیں لکھا۔
$$$123$$$
امریکہ،برطانیہ اور آسٹریلیا نے ایک نئے‘انڈو پیسیفک ڈیفنس معاہدے کا اعلان کیا۔اس سہ فریقی دفاعی اتحاد کے تحت امریکہ اور برطانیہ کی جانب سے آسٹریلیا کو جوہری طاقت سے لیس جدید ترین آبدوز ٹیکنالوجی فراہم کی جائے گی۔یہ پیش رفت ایک ایسے وقت ہوئی ہے جب امریکہ اور مغربی ملکوں کے چین کے ساتھ تعلقات میں کشیدگی بڑھتی جا رہی ہے۔
$$$123$$$
اس دفاعی معاہدے کو آوکس (Aukus) کا نام دیا گیا ہے۔اس کے تحت تینوں ممالک اپنی دفاعی صلاحیتوں بشمول سائبر سکیورٹی،مصنوعی ذہانت اور زیر آب نظام کو بہتر بنانے کے لئے جدید ٹیکنالوجی کا تبادلہ کریں گے۔تینوں ممالک ہند بحر الکاہل چین کی بڑھتی ہوئی طاقت اور فوجی موجودگی سے فکر مند ہیں۔
$$$123$$$
امریکی صدر جوبائیڈن نے ایک ورچوئل میٹنگ کے دوران کہا کہ آج ہم نے تینوں ملکوں کے درمیان باہمی تعاون کو مزید مستحکم کرنے اور اسے ایک رسمی شکل دینے کے لئے ایک اور تاریخی قدم اُٹھایا ہے۔
$$$123$$$
کیونکہ ہم تینوں یہ سمجھتے ہیں کہ ہند بحر الکاہل میں طویل مدتی امن اور استحکام کے لئے ایسا کرنا ناگزیر ہے۔برطانوی وزیراعظم بورس جانسن نے کہا کہ تینوں اتحادی،پہلے سے ہی خفیہ معلومات ایک دوسرے سے شریک کرنے والے پانچ ملکی اتحاد’فائیو آئیز‘ کے رکن ہیں،جس میں کینیڈا اور نیوزی لینڈ بھی شامل ہیں۔
$$$123$$$
انہوں نے کہا کہ یہ نیا معاہدہ ”ہماری دوستی میں ایک نئے باب کا اضافہ ہے اور اس شراکت داری کا پہلا کام آسٹریلیا کے لئے جوہری طاقت سے لیس آمدوزوں کے حصول میں مدد کرنا ہے۔
$$$123$$$
اس معاہدے کے بعد آسٹریلیا پہلی مرتبہ جوہری طاقت سے لیس آبدوز تیار کر سکے گا۔وہ برطانیہ کے بعد دوسرا ملک بن جائے گا جو اپنے جہازوں میں امریکی نیو کلیائی پروپولسن ٹیکنالوجی استعمال کر سکے گا۔جانسن نے تاہم واضح کیا کہ یہ جہاز نیو کلیائی ہتھیاروں سے لیس نہیں ہوں گے بلکہ یہ نیو کلیائی ری ایکٹروں سے آراستہ ہوں گے اور ہم جوہری ہتھیاروں کے عدم توسیع کے اپنے وعدوں پر پوری طرح قائم رہیں گے۔
$$$123$$$
آسٹریلیا نے اسی کے ساتھ فرانسیسی ڈیزائن والے آبدوز تیار کرنے کے معاہدے کو منسوخ کر دیا۔2016ء میں فرانس نے آسٹریلوی بحریہ کے لئے 12 بدوز تیار کرنے کا معاہدہ کیا تھا۔50 ارب آسٹریلوی ڈالر کا یہ معاہدہ آسٹریلیا کا اب تک کا سب سے بڑا دفاعی معاہدہ تھا۔آسٹریلوی وزیراعظم اسکاٹ موریسن نے بتایا کہ امریکہ اور برطانیہ کے قریبی تعاون سے یہ آبدوز ایڈیلیڈ میں تیار کیے جائیں گے۔
$$$123$$$
انہوں نے ٹام ہاک کروز میزائلوں سمیت طویل دوری تک مار کرنے والے میزائلوں کو اپ گریڈ کرنے کا بھی اعلان کیا۔تینوں ملکوں کے اس نئے معاہدے کے اعلان کے فوراً بعد نیوزی لینڈ کی وزیراعظم جیسنڈا آرڈرن نے اپنے ملک کی آبی حدود میں جوہری طاقت والے جہازوں کے داخلے پر پابندی کا اعادہ کیا۔خیال رہے کہ امریکہ‘کواڈ‘اسٹریٹیجک ڈائیلاگ گروپ کا بھی حصہ ہے جس میں آسٹریلیا، بھارت اور جاپان شامل ہیں۔
$$$123$$$
آسٹریلوی وزیراعظم موریسن نے کہا کہ دیگر امور پر بات چیت کے لئے صدر شی جن پنگ کو کھلی دعوت ہے۔ واشنگٹن میں چینی سفارت خانے نے نئے اتحاد کے اعلان پر ردعمل ظاہر کرتے ہوئے کہا کہ ان ملکوں کو ”سرد جنگ کی ذہنیت اور نظریاتی تعصب سے باہر نکلنا چاہیے۔ وائٹ ہاؤس ماضی میں سنکیانگ میں انسانی حقوق کی مبینہ خلاف ورزیوں،ہانگ کانگ میں مخالفین کے خلاف کارروائیوں اور کورونا وائرس سے نمٹنے کے اس کے طریقہ جیسے متعدد امور پر بیجنگ کی نکتہ چینی کرتا رہا ہے اور بعض اوقات اس پر پابندیاں بھی عائد کی گئی ہیں۔
$$$123$$$
بائیڈن نے کہا تھا کہ وہ کورونا وائرس کی وبا اور ماحولیاتی مسائل جیسے اہم امور پر چین کے ساتھ مل کر کام کرنا چاہتے ہیں لیکن دوسری طرف امریکہ کے اتحادیوں میں بین الاقوامی امور میں چین کی بڑھتی ہوئی سرگرمیوں سے فکر مندی بھی بڑھ رہی ہے ۔اسی باعث فرانس اور آسٹریلیا کے درمیان دستخط شدہ سب میرین کا ایک بڑا معاہدہ بھی زائل ہو گیا۔غصے میں فرانس نے جشن منسوخ کر دیا۔
$$$123$$$
فرانسیسی صدر میکرون نے ضرور اسے”پیٹھ میں چھرا گھونپنا“ تصور کیا۔فرانس کا غصہ امریکہ کی اپنے اتحادیوں سے غداری کی تاریخ میں ایک اور اضافہ ہے۔یورپی سیاستدانوں کی بڑے پیمانے پر جاسوسی،نودل کورونا وائرس کی وبا پھیلنے کے بعد یورپ کی رسد کو روکنا، افغانستان سے فوجی انخلاء کے وقت اتحادیوں کو نظر انداز کرنا،ان تمام امور میں امریکہ نے درحقیقت اپنے اتحادیوں کو نقصان پہنچایا ہے۔
$$$123$$$
یورپ سے سرمایہ کاری کا معاہدہ چین کی موجودہ قیادت کی اس طویل مدتی پالیسی کا حصہ ہے جس کے تحت وہ ایشیا اور یورپ کا ایک یوریشین اتحاد تشکیل دینا چاہتی ہے۔چین کا مطمع نظر ایشیا اور یورپ کو گہرے تجارتی اور معاشی رشتوں میں پرونا ہے۔قبل ازیں پورے ایشیا کو ایک معاشی رشتے میں منسلک کرنے کی خاطر گزشتہ سال نومبر میں چین نے ایک معاشی شراکت کا معاہدہ ایشیا اور بحر الکاہل کے 15 ممالک سے بھی کیا جن میں امریکہ کے قریبی تزویراتی اتحادی ممالک جیسے آسٹریلیا‘جنوبی کوریا اور جاپان بھی شامل ہیں۔
$$$123$$$
چین اپنے معاشی اور تجارتی تعلقات کو تیزی سے وسعت دیتا چلا جا رہا ہے۔دنیا میں عالمگیریت (گلوبلائزیشن) کے عمل کو تیزی سے آگے بڑھا رہا ہے۔یہ معاہدے چینی اقتصادیات کے،جوکہ کورونا وائرس وبا سے نمٹنے میں دنیا کے الجھے رہنے کی وجہ سے بڑے ممالک میں تیزی سے مائل بہ عروج ہے، استحکام کے باعث شی کی طاقت کا مظہر ہے۔ برلن میں روڈیم گروپ سے وابستہ چینی امور پر دسترس رکھنے والے ایک دانشور نے سرمایہ کاری کو خاص طور پر چین کے لئے جغرافیائی سیاسی انقلاب بتایا۔
$$$123$$$
چینی کمپنیوں کو یورپی منڈیوں میں پہلے ہی زبردست رسائی حاصل ہے،جو یورپ میں زباں زد عام ہے۔اس لئے انہوں نے قابل تجدید توانائی کے لئے مینوفیکچرنگ اور بڑھتی منڈی میں محض معمولی آغاز کرنے میں ہی کامیابی حاصل کی۔ٹرمپ ایشیا میں امریکہ کے روایتی اتحادیوں کو حقارت سے دیکھتے تھے لیکن بائیڈن نے چین سے درپیش سفارتی، اقتصادی اور فوجی چیلنجوں کا سامنا کرنے کے لئے ایک اتحاد تشکیل دینے کا آغاز کر رکھا ہے۔
$$$123$$$
دنیا کے تمام فورمز اس وقت افغان امور میں دلچسپی لئے ہوئے ہے،دنیا میں جو بھی افتادہ آتی ہے اس کا رخ مسلمانوں کی طرف ہی ہوتا ہے، پاکستان نے افغان مسئلے پر ایک نہایت ہی رویہ اختیار کیا جس کی تعریف دنیا کے تمام ممالک کر رہے ہیں مگر امریکہ سرکار جنہیں اس بات کا بھی ادراک نہیں کہ پاکستان نے حالیہ وقت میں باحفاظت امریکیوں اور یورپین کو نکال کر ان کی افواج اور دیگر افراد کتنی جانیں بچائیں ہیں مگر بجائے پاکستان کا شکر گزار ہونے کے امریکہ میں بات چل رہی ہے کہ پاکستان کے سلسلے میں رویہ کو امریکہ مزید سخت کرے نجانے اب کیا چاہتے ہیں؟۔
$$$123$$$
افغانستان مسئلے پر پاکستان کے حالیہ رویے اور پالیسی کی تمام دنیا تعریف کر رہی ہے گوکہ اس وقت پاکستان میں افغانستان کے حالیہ مسائل کے بعد ایک مرتبہ پھر لاکھوں افراد پاکستان میں پناہ لینے پہنچ گئے ہیں جو پاکستان کی کمزور معیشت پر بوجھ بن رہے ہیں مگر بہ حیثیت مسلمان پاکستان ان کی مہمان نوازی خندہ پیشانی سے کر رہا ہے اب جہاں پاکستان ایک مرتبہ پھر اپنی خارجہ پالیسی کی وجہ سے دنیا کی توجہ کا مرکز بن چکا ہے کیوں نہ دنیا کے پاکستان کی آواز کشمیری مظالم پر سننے کیلئے تیار نہیں اور کوئی واضح بات کرنے سے گریزاں ہے۔
$$$123$$$
افغان مسئلے پر پاکستان کی بہترین پالیسی نے بھارت کو رونے پر مجبور کر دیا ہے کہ اس کی ایک بہت بڑی رقم ریت کا ڈھیر بن گئی۔مسئلہ کشمیر اور کشمیر میں ہونے والے سنگین مظالم جو بھارت کی نام نہاد جمہوریت ڈھا رہی ہے ایک مرتبہ پھر پاکستان نے ان مظالم پر 131 صفحات پر مشتمل طویل دستاویز جاری کی ہے جس میں انسانی حقوق کے 32 نگرانوں کی رپورٹیں اور پاکستان کی جانب سے 14 رپورٹیں شامل ہیں۔
$$$123$$$
وزیر خارجہ شاہ محمود قریشی نے اس دستاویز میں شامل بھارت کے ماورائے عدالت قتل کی وارداتوں کے ٹھوس ثبوت پیش کئے ہیں۔ دستاویز نے اس بات کی بھی نشاندہی کی کہ کس طرح بھارتی حکومت نے کشمیر کی آزادی کی جائز جدوجہد کو دہشت گردی سے جوڑا اور بین الاقوامی برادری بشمول اقوام متحدہ اور اس سے متعلقہ انسانی حقوق کی مشینری،سول سوسائٹی کی تنظیموں سے مطالبہ کیا کہ وہ کشمیریوں کے لئے اپنی ذمہ داریوں کو پورا کریں تاکہ ظلم و جبر کی بھارتی حکمرانی کے خاتمے کے لئے اپنا کردار ادا کریں۔
$$$123$$$
اقوام متحدہ حکومت ہند کو مجبور کرے گی کہ وہ انسانی حقوق کی خلاف ورزیوں کی آزادانہ تحقیقات کے لئے اقوام متحدہ کی انسانی حقوق کو نسل کے خصوصی طریقہ کار مینڈیٹ ہولڈرز تک مفت رسائی کی اجازت دے ان مستند دستاویز میں بھارت کے جنگی جرائم کے مقدمات کا احاطہ کیا گیا ہے جس میں بھارت کے ہزاروں فوجی ملوث پائے گئے ہیں جن میں ایک میجر جنرل،چار انسپکٹر جنرل،سات ڈپٹی انسپکٹر جنرل،5 بریگیڈیئر،31 کرنل اور 188 میجر اور کپتان شامل ہیں پاکستان نے اس دستاویز کے ذریعے پُرزور مطالبہ کیا ہے کہ اقوام متحدہ مذکورہ جنگی جرائم میں ملوث افراد اور اکائیوں کے نام ریکارڈ کرے اور ان پر پابندیاں عائد کرے اتنے واضح اور سنگین انسانیت سوز مظالم پر یورپی یونین،برطانیہ اور دیگر ریاستوں کے زیر اہتمام جنگی جرائم کے ارتکاب کے لئے اپنی مخصوص عالمی انسانی حقوق کی منظوری کے نظام کے تحت بھارت پر پابندیاں لگانی چاہئے۔
$$$123$$$
بھارت کوشش کرتا ہے کہ اس کی جارحیت و بربریت گمنام رہے۔اقوام عالم اور صاحب رائے اداروں کیلئے یہ پاکستانی دستاویز نہایت اہم ہے جو ظاہر کرتی ہے مودی حکومتمذہب، ثقافت،نسلی اور سیاسی نظریات میں فرق کی وجہ سے کشمیری مقامی شناخت کو ختم کرتی چلی جا رہی ہے یوں تو کشمیر میں بھارتی مظالم کی طویل داستان ہے مگر نریندر مودی کی زیر قیادت بی جے پی کے اقتدار میں آنے کے بعد انسانی حقوق کی خلاف ورزیاں عروج پر پہنچ گئیں۔
$$$123$$$
دستاویز کے مطابق 1989ء کے بعد سے 96 ہزار سے زائد ماورائے عدالت قتل،162000 کے قریب من مانی گرفتاریوں اور تشدد کے واقعات،25 ہزار سے زیادہ پیلٹ گن کے زخمی ہونے کے واقعات ریکارڈ کئے گئے مزید یہ کہ 11250 خواتین کی عصمت دری ہوئی،لاکھوں بیوہ جبکہ 108000 سے زائد بچے یتیم ہوئے۔دستاویز میں 8652 نشان زدہ اجتماعی قبروں کی تفصیلات بھی فراہم کی گئی ہیں جن کی شناخت کشمیر کے 89 دیہات میں کی گئی ہے نیز بھارت نے کشمیریوں کے خلاف کیمیائی ہتھیاروں کا مشتبہ استعمال تھا جس سے بھارتی فوجیوں کے ہاتھوں 37 کشمیریوں کی نعشیں مکمل طور پر پہچان سے باہر ہیں۔
$$$123$$$
کیمیائی ہتھیاروں کا استعمال کیمیائی ہتھیاروں کے کنونشن کی مکمل خلاف ورزی ہے اور اس کے لئے غیر جانبدار بین الاقوامی تحقیقات کی ضرورت ہے،انکاؤنٹر کے دوران خواتین اور بچوں کو آگ کی لائن میں کھڑا کرکے،انہیں فوجی کیمپوں میں سونے پر مجبور کیا گیا انہیں مائن فیلڈ کھودنے پر مجبور کیا گیا اور نوجوانوں کو فوجی جیپوں سے باندھ دیا گیا۔
$$$123$$$
پاکستان ہمیشہ مطالبہ کرتا رہا ہے کہ عالمی ادارے بے حسی چھوڑ کر نیند سے بیدار ہوں اور کشمیر میں ہونے بہمانہ مظالم کو ایک نظر دیکھیں ان مظالم کی نشاندہی صرف پاکستان ہی نہیں بلکہ دنیا کے غیر جانبدار انسانی حقوق کی تنظیمیں یہاں تک بھارت میں موجود غیر جانبدار انسانی حقوق کی تنظیمیں بھی بارہا ذکر کرتی رہی ہیں اور اپنی حکومت کر کشمیریوں کے ساتھ بے رحمی اور بے حسی کا مظاہرہ نہ کرنے کی تلقین کرتی رہی ہیں۔
$$$123$$$
پاکستانی دستاویز میں داعش کے 5 تربیتی کیمپوں کجیی پی ایس کو آرڈینیٹ بھی شیئر کئے گئے جس کے مطابق ایک کیمپ گلمرگ 3 راجستھان اور ایک اتراکھنڈ میں تھا۔پاکستان کی وزارت خارجہ نے مظالم کی تفصیلات نہایت بہترین اور محنت سے تیار کی ہیں اب ضرورت اس بات کی ہے یہ صرف ایک پریس کانفرنس وہ بھی پاکستان میں پر اکتفاء نہیں کرنا چاہئے،ہمارے بے شمار سفارتخانے،قونصل خانے بھی صرف تنخواہ ”کھڑکا“ رہے ہیں وہ متعلقہ ممالک میں ان تفصیلات کو صاحب رائے تک پہنچائیں۔
$$$123$$$
پاکستانی سفارت خانوں اور قونصل خانوں میں بیشتر پریس قونصلر صرف پاکستانی خزانے پر بوجھ ہیں وہ مسئلہ کشمیر پر ایک باہر کے ممالک میں ایک پیراگراف لکھانے سے قاصر ہیں۔وزیراعظم اور وزارت خارجہ کو چاہئے اس پاکستانی دستاویز کو لے کر ہمارے کوئی بہترین وزیروں کا وفد،جن میں اسد عمر،چوہدری فواد حسین جیسے وزراء شامل ہوں جو بات کرنے کا سلیقہ رکھتے ہوں وہ چند دن کے بیرون ممالک دورے کرکے رائے عامہ ہموار کریں اور اس دستاویز میں دیئے گئے مظالم پر دنیا کی توجہ دلائیں تاکہ وہ بھی پاکستان کی ہم آواز بنیں یہ پاکستان کی مسئلہ کشمیر پر ایک بڑی خدمت ہو گی،ماضی میں کشمیر کمیٹی کے نام پر دوروں پر بڑا زرمبادلہ خرچ ہوا اور کچھ کارآمد نہ ہوا ان ممالک میں جائیں جہاں بھارت اپنے اثر و رسوخ سے اپنے نام ایمانداری اور جمہوریت کا راگ الاپتہ ہے۔
$$$123$$$
بھارت نے نہ صرف مقبوضہ کشمیر بلکہ جونا گڑھ،منادر اور ریاست حیدرآباد پر بھی بزور شمشیر پر قبضہ کر رکھا ہے افسوس ریاست جونا گڑھ کے حوالے سے پاکستان کی نئی نسل بالکل ناآشنا ہے وہ یہ جانتے ہی نہیں کہ جونا گڑھ وہ بدقسمت ریاست ہے جس کا الحاق تو پاکستان سے ہو چکا تھا لیکن عین موقع پر بھارتی مکروفریب کا شکار ہو گئی۔
$$$123$$$
اس کا شمار امیر کبیر ریاستوں میں ہوتا تھا اور اس کے نواب کی پاکستان میں شمولیت کی خواہش تھی لیکن بھارت نے شب خون مارتے ہوئے یہاں اپنی فوج اتار دیں اور اس پر ناجائز قبضہ کر لیا۔قیام پاکستان کے وقت ریاست کے نواب مہابت خانجی نے 15 اگست 1947ء کو پاکستان کے ساتھ الحاق کا اعلان کیا تھا اور اس ضمن میں معاہدے پر دستخط بھی کئے گئے تھے،اس دستاویز پر قائداعظم کے بھی دستخط ہیں تاہم بھارتی فوج نے اس پر قبضہ کر لیا۔
$$$123$$$
بھارتی قبضے کیخلاف سلامتی کونسل میں ایک قرار داد آج بھی اس کے ایجنڈے میں موجود ہے۔وقت کی ضرورت ہے کہ پاکستان کشمیر کی طرح یہ معاملہ بھی عالمی سطح پر اُٹھائے بلکہ اقوام متحدہ بھارتی تسلط ختم کروائے۔1972ء کے صدارتی آرڈیننس میں قیام پاکستان کے وقت موجود تمام ریاستوں کے حکمرانوں کے حقوق کو تسلیم کیا گیا تھا۔لیکن جونا گڑھ کا مقدمہ مختلف ہے کیونکہ دیگر ریاستوں کی طرح اس کا الحاق پاکستان سے نہ ہو سکا حالانکہ آئینی طور پر اس کا حصہ ہے۔
$$$123$$$
جونا گڑھ کی پاکستان کے ساتھ الحاق قرار داد منظور کرکے ملکہ الزبتھ اور لارڈ ماؤنٹ بیٹن کے پاس بھی بھیجی جا چکی تھی اور لارڈ ماؤنٹ بیٹن اور ملکہ کے جوابی خطوط کی نقول بھی موجود ہے مگر ہوا اس کے برعکس بھارت نے کئی مسلم اکثریتی علاقوں کو غاصبانہ طور پر اپنے ساتھ شامل کر لیا جس کی دو بڑی مثالیں مقبوضہ کشمیر اور ریاست جونا گڑھ ہیں۔
$$$123$$$
تقسیم ہند کے وقت لارڈ ماؤنٹ بیٹن نے ابتدائی طور پر اعلان کیا تھا کہ ریاستیں الحاق کا فیصلہ کرنے میں آزاد ہیں چاہے جغرافیائی سرحدیں کسی بھی ملک کے ساتھ ملتی ہوں لیکن بعد ازاں اس نے اپنے فیصلے سے خود ہی مکر گئی۔جغرافیائی حدود اربعہ یعنی ایک ریاست کی سرحدیں بھارت سے ملتی ہیں یا پاکستان سے کو جواز بناتے ہوئے ریاست جونا گڑھ کے پاکستان کے ساتھ الحاق میں روڑے اٹکانے کی کوشش کی گئی۔
$$$123$$$
ہندو رہنماؤں نے اپنے نام نہاد اکھنڈ بھارت کے مذہبی اعتقاد کو سیاسی روپ دے کر ماؤنٹ بیٹن سے گٹھ جوڑ کر لیا۔اس بات کی پوری کوشش کی گئی کہ پاکستان کو جغرافیائی اور معاشی طور پر جتنا محدود کیا جا سکتا ہے،کیا جائے۔جونا گڑھ کا مسئلہ پاکستان کیلئے ناگزیر مسئلہ ہے اور ریاست جونا گڑھ پاکستان کا قانونی حصہ ہے کیونکہ قائداعظم اور نواب آف جونا گڑھ کی دستخط شدہ قانونی الحاق دستاویز کی موجودگی میں ریاست پر بھارتی تسلط غیر آئینی ہے اور پاکستان کا دعویٰ بین الاقوامی سطح پر قانونی طور پر مسلم ہے اس لئے اس مسئلہ کے حل کیلئے پاکستان کو تمام بین الاقوامی فورمز کو استعمال کرنا چاہیے۔
$$$123$$$
بھارت نے جب انصاف کی دھجیاں بکھیریں تو قائداعظم نے اقوام متحدہ سے رجوع کیا تاکہ اس مسئلہ کا قانونی حل نکالا جائے۔پاکستان میں ابتداء میں تو جونا گڑھ کا مسئلہ سیاسی اور تعلیمی حلقوں میں زیر بحث رہا۔بعد ازاں اس اہم مسئلہ کو نظر انداز کر دیا اور آئینہ تاریخ میں اس کی اہمیت کو دھندلا دیا۔جونا گڑھ کا مسئلہ کتابوں میں تو پیش کیا گیا لیکن بین الاقوامی سطح پر اس مسئلے کو اجاگر کرنے کی خاطر خواہ کاوشیں نظر نہیں آتیں۔
$$$123$$$
بدقسمتی سے اس مقدمہ کو اس طرح لڑا ہی نہیں گیا جیسا اس کا حق تھا اب وقت آچکا ہے کہ اس مسئلے کا قانونی دعوے دار پیش رفت کرے اور کنٹرول سنبھالے۔
$$$123$$$
جونا گڑھ پر قبضے کے بعد پاکستان کے وزیر خارجہ ظفراللہ نے اقوام متحدہ کی سلامتی کونسل کے اجلاس میں 18 فروری 1948ء میں خطاب کرتے ہوئے کہا تھا کہ سلامتی کونسل کے اراکین دستاویز نمبر (2) سیکشن (B) کی طرف توجہ فرمائیں تو مسئلہ جونا گڑھ کا مختصر احوال ملے گا۔
$$$123$$$
اس دستاویز کے چوتھے حصے کے حتمی پیراگراف (C۔2اور D) میں سلامتی کونسل سے گزارش کی گئی ہے کہ وہ کمیشن (یا کمیشنوں) کے ذریعے C اور جونا گڑھ،منادر اور دیگر کاٹھیا دار ریاستیں جو کہ پاکستان سے الحاق کر چکی ہیں وہاں سے ہندوستانی افواج اور انڈین سول بیورو کریٹس کو ہٹا کہ یہ ریاستیں قانونی حکمرانوں کے حوالے کی جائیں۔”D“ یہ ریاستیں جن کا تذکرہ C میں کیا گیا ہے ان کے باشندوں کی جو ان ریاستوں سے جبراً نکال دیئے گئے ہیں یا گھر بار چھوڑنے پر مجبور ہوتے ہیں،دوبارہ ان کے مکانات،زمین اور جائیداد واپس دلوائی جائیں،امداد پہنچائی جائے۔
$$$123$$$
نیز ہندوستان کے فوجیوں،سول حکام اور مداخلت کاروں کی غیر قانونی کارروائیوں کی وجہ سے جو نقصان ہوئے ہیں ان کا معاوضہ دلایا جائے۔جس طرح تشکیل پاکستان ایک تاریخی واقعہ ہے عین اسی طرح الحاق جونا گڑھ بھی اپنے اندر کئی تاریخی پہلو لئے ہوئے ہے لیکن بدقسمتی سے اس اہم واقعے کو بھی نہایت بے حسی کے ساتھ بھلا دیا گیا ہے۔الحاق جونا گڑھ کا فیصلہ بھارتی حکمرانوں کے لئے ناقابل برداشت تھا۔
$$$123$$$
جونا گڑھ 4600 مربع میل پر مشتمل ہے۔1748ء میں ریاست جونا گڑھ قائم ہوئی۔1807ء میں یہ برطانوی زیر حمایت ریاست بن گئی۔1818ء میں ایسٹ انڈیا کمپنی نے اس کا کنٹرول سنبھال لیا لیکن سوراشٹر علاقہ برطانوی راج کے براہ راست کبھی نہیں آیا۔اس کے ہمسائے برطانیہ نے اسے ایک سو سے زیادہ نوابی ریاستوں میں تقسیم کر دیا تھا جو کہ 1947ء تک قائم رہیں۔موجودہ پرانا شہر جو کہ انیسویں اور بیسوی صدی کے دوران ترقی پایا سابقہ نوابی ریاستوں میں سے ایک ہے۔
$$$123$$$
اس کے ریاست کے نواب کو 13 توپوں کی سلامی دی جاتی تھی۔ریاست کا کراچی سے سمندری فاصلہ 480 کلو میٹر ہے۔یعنی ساحل کراچی سے صرف 44 میل کے فاصلے پر ہے۔جونا گڑھ کی کئی سو سالہ تاریخ ہے اور اس طویل تاریخ پر نظر ڈالی جائے تو ریاست کی خوشحالی اور امن و امان کا منظر نمایاں ہو جاتا ہے۔ریاست کے پہلے نواب بہادر خان ہیں جنہیں اس وقت کے ہندوستان کے بادشاہ شاہ محمد نے شیر خان کے خطاب سے نوازا تھا۔
$$$123$$$
1748ء سے نوابین کی کئی نسلیں جونا گڑھ ریاست کی حکمران رہیں۔9 نومبر 1947ء میں بھارتی قبضے کے بعد کا دور بھی نوابین کی تین نسلوں پر محیط ہے۔مگر یہ ریاست ابھی تک آزاد نہیں ہو سکی۔ایک اندازے کے مطابق اس وقت صرف کراچی میں ریاست جونا گڑھ کے 20 لاکھ افراد رہائش پذیر ہیں۔وہ اس امید پر ہیں کہ کبھی ریاست سے بھارت کا غاصبانہ قبضہ ختم ہو کر رہے گا اور جونا گڑھ پاکستان کا حصہ بن جائے گا جو ان کا دیرینہ مطالبہ ہے اور ان کا حق بھی۔
$$$123$$$
بھارت قبضے کے بعد ریاست کی اراضی اور نواب کے محلات کو سیل کر دیا گیا تھا،ان محلات کی تباہی اور بربادی کی منہ بولتی داستان دنیا کے سامنے ہے۔اس ضمن میں نواب ریاست آف جونا گڑھ نے اپنا مقدمہ اقوام متحدہ میں دائر کیا تھا مگر اس مقدمے کا فیصلہ نہیں ہو سکا۔1947ء میں آزادی کے وقت ریاست جونا گڑھ کی آبادی مسلمانوں پر مشتمل تھی جس کی بنیاد پر ریاست پاکستان سے الحاق کی متمنی تھی جو کہ فطرت کے بھی عین مطابق تھا کیونکہ پاکستان دو قومی نظریے کی بناء پر ہی وجود میں آیا تھا اور اس کی بنیادی شق یہ تھی کہ جو مسلم اکثریت والے علاقے ہونگے وہ تمام کے تمام پاکستان میں شامل کئے جائیں گے اور ہندو اکثریتی علاقے ہونگے انہیں بھارت میں ختم کیا جائے گا۔
$$$123$$$
اب جو ہندو اکثریتی علاقے تھے انہیں تو بھارت نے اپنے ساتھ الحاق کر دیا لیکن مسلم اکثریتی ریاستیں مقبوضہ کشمیر،جونا گڑھ،حیدرآباد اور منادر کی آزادی کو سلب کرکے انہیں خود میں جبراً شامل کر لیا۔
$$$123$$$
برطانوی قانون دان سر ریڈ کلف نے انتہائی جانب داری سے کام لیتے ہوئے پاکستان کے ساتھ بددیانتی کا مظاہرہ کیا تو دوسری طرف بھارت نے بھی ریاستوں کے الحاق میں نت نئے مسائل کو جنم دیا۔
$$$123$$$
جنوبی ہند کی دو بڑی ریاستوں ٹراؤنکور اور حیدرآباد دکن نے خود مختار رہنے کا فیصلہ کیا تھا لیکن بھارت نے قانون آزادی پسند کی دھجیاں بکھیرتے ہوئے ان پر فوج کے ذریعے قابض ہو گئی۔ہندوستان کے حکمرانوں نے نواب صہابت خانجی کو لالچ،دھمکیوں اور حیلوں سے ورغلانے اور دھماکے کی کوشش کی لیکن نواب کے قدم نہ ڈگمگا سکے۔ افسوس جونا گڑھ کا کیس اقوام متحدہ میں فائل ہونے کے بعد آج تک اسے مسئلے سے متعلق کوئی ٹھوس اقدامات نہیں اُٹھائے جا سکیں۔
$$$123$$$
مسئلہ جونا گڑھ پر اقوام متحدہ کی خاموشی مضحکہ خیز ہے۔حالانکہ جونا گڑھ پاکستان کا آئینی و قانونی حصہ ہے۔ریاست جونا گڑھ کے الحاق کے خلاف بھارت کا یہ استدال تھا کہ جونا گڑھ اور منادر کے پاکستان میں شامل ہونے سے بھارت کی سلامتی کا خطرہ لاحق ہو گا۔
$$$123$$$
جونا گڑھ نواب کو رائے شماری کروانا چاہیے تاکہ عوام کی رائے معلوم ہو سکے اور یہ رائے شماری ہندوستان اور جونا گڑھ اور ریاست نے کشمیر میں رائے شماری ٹھکرا کر وہاں کے ہندو راجہ کے الحاق کی خواہش کی رٹ لگا رہا تھا لیکن جونا گڑھ کے معاملے میں حکمران کی خواہش کے برعکس کی صوابدید کا پرچار کرنے لگا۔
$$$123$$$
یہ نظریاتی قضاد درحقیقت ہندوستان کی جارحانہ حکمت عملی کا ایک حصہ تھا۔بہرحال ریاست میں رائے شمار محض ایک دکھاوا تھا۔دراصل وہ جونا گڑھ تو ہڑپ کے منصوبے پر عمل کرنا چاہتا تھا۔ہندوستان نے اپنی فوجیں ریاست میں داخل کر دیں ۔ ریاست کے رسل و رسائل کے ذرائع تو منقطع کر دیا۔ریلوے اور سڑکوں کو کاٹ دیا گیا۔اس کے نتیجے میں ریاست کا نظم و نسق ہی تباہ کر دیا۔
$$$123$$$
پھر اس نے بین الاقوامی رائے عامہ کو دھوکہ دینے کیلئے گفت و شنید کا اعلان کر دیا۔پاکستان حکومت نے رائے شماری کو تجویز پیش کی لیکن بھارت ٹال مٹول سے کام لیتا رہا۔ادھر ریاست میں اندرونی حالات ابترین کا شکار ہو رہے تھے۔بھارت نے جونا گڑھ کو بزور شمشیر ناجائز تسلط جما لیا۔9 نومبر کو ریاست جونا گڑھ پر ہندوستان کا مکمل قبضہ ہو گیا اور ریاست کا نیا گورنر مقرر کر دیا گیا۔
$$$123$$$
یہ فیصلہ انگریزی حکومت کے فیصلے کے خلاف تھا جس میں درمیان ریاست کو پاکستان یا ہندوستان میں کسی سے الحاق کا حق دیا تھا اور جونا گڑھ پاکستان سے الحاق کے حق میں فیصلہ دے چکا تھا۔20 جنوری 1949ء کو جونا گڑھ کو نئی ریاست سوراشٹرا میں ضم کر دیا گیا۔1960ء میں جونا گڑھ میں مہا گجرات موومنٹ کے نتیجے میں ریاست گجرات کا حصہ بنا دیا گیا۔
$$$123$$$
وفاقی وزیر اطلاعات و نشریات فواد چوہدری کا یہ کہنا کہ شہباز شریف،بلاول،مریم بی بی،فضل الرحمان پر مشتمل ”پی ڈی ایم“ ایک ”چوں چوں کا مربہ“ بن گیا ہے کیونکہ ایک کی رائے اور دوسرے کی اور تیسرے کی رائے کیا ہے کچھ پتہ نہیں۔اس میں کوئی دورائے بھی نہیں ہیں کہا پوزیشن جماعتیں ان دنوں اندرونی انتشار کا شکار ہیں جس کا تحریک انصاف کی حکومت بھرپور فائدہ اُٹھا رہی ہے۔
$$$123$$$
مسلم لیگ (ن) میں ”ٹاس“ ہو رہا ہے کہ قیادت کون کرے گا۔ایک ہفتے قیادت شہباز شریف،اگلے ہفتے مریم صفدر اور پھر ”ٹاس“ ہوتا ہے کہ شاہد خاقان عباسی قیادت کریں گے پھر کہی جا کر باری نواز شریف کے بیانوں کی آتی ہے،بظاہر دیکھا جائے تو اپوزیشن کی طرف سے اب تک کوئی ایسی سنجیدہ بات سامنے نہیں آ رہی ہے جس کا عوام کو انتظار ہے۔
$$$123$$$
بات تو کسی حد تک دل کو لگتی ہے ماسوائے ”ٹاس“ والی بات کے مگر کنفیوژن ضرور ہے۔
$$$123$$$
بلاول بھٹو تو دوسرے ٹریک پر ہیں انہیں کسی نے کہہ دیا ہے کہ نواز شریف کے بیانیہ کی وجہ سے ”کرتا دھرتا“ لوگ اب مسلم لیگ ن کو آنے نہیں دیں گے یہ ”کرتا دھرتا“ کہ لفظ میں نے سینئر سیاستدان چوہدری شجاعت سے جدہ میں سیکھا مگر کچھ سمجھ نہ آیا میں آج تک عوام کو ہی ”کرتا دھرتا“ سمجھتا رہا ہوں جب ق لیگ کے جمالی وزیراعظم تھے اس وقت جدہ میں چوہدری شجاعت کے اعزاز میں جدہ کمیونٹی نے ان کے اعزاز میں حالات حاضرہ جاننے کیلئے ایک ظہرانے کا اہتمام کیا ایک تو بیرون ملک پاکستانیوں کو حالات حاضرہ جاننے کا بہت شوق ہوتا ہے انہیں کیوں نہ گزشتہ 73 برس سے سمجھ نہ آئی کہ حالات حاضرہ سے آپ کے کام نہ لینے میں نہ دینے دوست زرمبادلہ کماؤ اور ملکی معیشت کی بہتری کے خواب دیکھو زرمبادلہ کے نتیجے میں حکومت سے کوئی مراعات نہیں بس ہر 6 ماہ میں حکمرانوں کا ایک بیان آجاتا ہے کہ پاکستانی تارکین وطن ہماری ریڑھ کی ہڈی ہیں ہمیں ان پر فخر ہے وغیرہ وغیرہ۔
$$$123$$$
ملک جانے کی صورت میں آپ کو سونے کا انڈہ دینے والی مرغی سمجھا جائے اور گلی گلی،اداروں اداروں،دفتر دفتر لوگ پھن پھیلائے بیٹھے رہتے ہیں خیر میں اوور سیز پاکستانیوں کا ایک قدیم اور ہمیشہ رہنے والا دکھڑا لے بیٹھا بات ہو رہی تھی چوہدری شجاعت اور ”کرتا دھرتا“ کی انہوں نے استقبالیہ کے جواب میں ملک کے حالات بہتر بتائے اور مزید بہتر ہونے کا عندیہ دیا چونکہ حکومت ق لیگ کی تھی اور سر پر ہاتھ تھا جنرل پرویز مشرف کا اس لئے ان کا یہ کہنا بنتا تھا اپنی تقریر میں انہوں نے کہا کہ ہماری جماعت میں جمہوریت ہے ہمیں اقتدار کی لالچ نہیں جبکہ ”کرتا دھرتا“ لوگوں نے مجھ سے کہا تھا آپ جماعت کے سربراہ ہیں مگر میں وزیراعظم نہ بنا اور اپنی جماعت کے میر ظفراللہ جمالی کو وزارت اعظمیٰ دلوا دی ان کی تقریر کے بعد کھانا ہوا بطور سٹیج سیکرٹری فرائض انجام دیتے ہوئے میں نے کہا کہ چوہدری صاحب ایک بات سمجھ نہیں آئی یہ ”کرتا دھرتا“ کون ہیں؟جنہوں نے آپ کو وزیراعظم بننے کو کہا تھا یہ کہہ کر مائیک ان کے ہاتھ میں تھما دیا۔
$$$123$$$
چوہدری صاحب نے ایک منٹ خاموشی رکھی پھر مائیک ٹیبل پر رکھتے ہوئے کہا ”چلو روٹی کھائے ،خان صاحب کا پروگرام مجھے مروانے کا لگتا ہے“،یہ کنفیوژن کا ہونا،استعفیٰ دینا پہلے یا لانگ مارچ پہلے،پی پی پی ڈیم ایم چھوڑ گئی،پہلے معافی مانگے پھر ساتھ ساتھ جدوجہد کریں گے یہ سب بہانے بازیاں ہیں دراصل اب سڑکوں کے احتجاج کی سیاست ہو نہیں سکتی بے شمار عوامل کی وجہ سے جن میں تحریک چلانے والے جو گزشتہ بھی اس ملک میں سربراہ رہے ہیں خاص طور پر پی پی پی کی حکومت کے زمانے میں ہی تو لفظ ”کرپشن“ کا لفظ متعارف ہوا تھا،لفظ کرپشن کی بدنما شکل ”مسٹر 10 پرسنٹ“ نیز ان کی اپنی حکومتوں کی کارکردگی کیا رہی ہے۔
$$$123$$$
پیپلز پارٹی جو وفاق میں برسراقتدار رہی اور آج بھی سندھ میں اقتدار پر براجمان ہے سالہا سال سے حکمرانی کرتے ہوئے اس کی قیادت نے کون سی ”دودھ کی ندیاں“ بہا دیں،رہی بات حکومت ن لیگ کی تو یہ بھی کرپٹ لوگوں کی جماعت ثابت ہوئی اب تحریک انصاف کی تفصیلات جاننے کیلئے ہمیں ایک دو سال اور انتظار کرنا پڑے گا۔انتخابات کے نتیجے میں اگر کوئی اور حکومت میں آیا تو نیب کے سربراہ کی خدمات لی جائیں گی جو کسی کونے سے وہ فائلیں نکال لائیں گے جن پر دھول جمع ہو چکی ہو گی پھر بغیر مضبوط ثبوتوں کے گرفتاریاں ہوں گی عوام ایک مرتبہ پھر کرپٹ لوگوں کی گرفتاری کے بعد ملکی خوشحالی کے خواب دیکھ رہی ہوں گی دراصل فواد چوہدری ایک بڑے سیاسی خاندان کے چشم و چراغ ہیں اور میڈیا پر جتنا وقت لے سکتے ہیں وہ پاکستان میں کسی کو کم ہی ملتا ہے دیگر وزراء کو بھی پریس کانفرنسز میں میڈیا کے تڑکے کیلئے فواد چوہدری کو ساتھ بیٹھانا پڑتا ہے چونکہ میڈیا کیلئے وہ پسندیدہ شخص ہیں۔
$$$123$$$
”چوں چوں کے مربے“ کی تشریح یوں بھی ہو سکتی تھی کہ ان ”تلوں میں تیل نہیں“ چونکہ آج پاکستان کی سیاست ایک نیا رُخ لے رہی ہے۔
$$$123$$$
ایک ایسا بیانیہ کھڑا کیا جا رہا ہے جس کے مطابق مزاحمت کرنا جمہوریت کو نقصان پہنچانے کے مترادف قرار دیا جا رہا ہے دوسری طرف مزاحمت بھی آرام سے بیٹھ کر کی جا رہی ہے یہ سارا سیاسی ماحول پاکستان تحریک انصاف کے حق میں جاتا دکھائی دے رہا ہے اور اس چیز کا قوی امکان ہے کہ عمران خان اس ملک کے پورے 5 سال نہایت آرام سے گزاریں گے یہ نجومی کی بات نہیں سامنے موجود حالات ہیں باقی 5 سال کی باتیں بعد میں۔
$$$123$$$
ایک زمانہ تھا جب پی پی پی کی مزاحمت ہوتی تھی جس کا پرچم بیگم نصرت بھٹو نے بلند کیا تھا مگر بدقسمتی سے اب یہ جماعت مفاہمت کی علامت بنتی جا رہی ہے۔ سیاست میدان کے بجائے اب ڈرائنگ روم میں منتقل ہو چکی ہے۔ایک طرف آصف زرداری اور بلاول بھٹو مفاہمت کا پرچم بلند کئے ہوئے ہیں تو دوسری طرف شہباز شریف اپنی باری کا انتظار کر رہے ہیں۔میاں صاحب ویڈیو لنک سے مزاحمتی تحریک چلا رہے ہیں کمال ہے ویسے ان 13 برس میں اگر یہ 3 مقبول جماعتیں صرف جمہوریت کی بنیادوں کو ہی مضبوط کرتیں طلبہ،مزدور،عدلیہ اور میڈیا کو آزاد اور خود مختار بناتیں تو شاید طاقت کے توازن میں عوام کا کوئی عمل دخل ہوتا،سچ پوچھیں تو سویلین حکومتوں نے سویلین اداروں کو ہی کمزور کیا ہے۔
$$$123$$$
ایسے میں واحد امید پھر وہی نعرہ یاد آتا ہے حبیب جالب کا ”چاروں جانب سناٹا ہے دیوانے یاد آتے ہیں“۔
$$$123$$$
ڈاکٹر سید محمد عظیم شاہ بُخاری
$$$123$$$
ستمبر کا مہینہ شروع ہوتے ہی جہاں ایک طرف جنگِ ستمبر کی یادیں طبیعت میں جوش و ولولہ بھر دیتی ہیں وہیں 27 ستمبر کو ہونے والا عالمی یوم سیاحت میرے جیسے آوارہ گردوں کو بیدار کر دیتا ہے۔ یہ بے چین روحوں کو در در خاک چھاننے پر اکساتا ہے اور کسی نہ کسی سفر کا قصد کرنا ہی پڑتا ہے۔
$$$123$$$
سیاحت ان شعبوں میں سے ایک ہے جس میں موجودہ حکومت کے آنے کے بعد کافی بڑھوتری ہوئی ہے۔
$$$123$$$
وطنِ عزیز کو اللہ پاک نے قدرتی نظاروں کے ساتھ ساتھ بیش بہا تاریخی خزانوں اور سینکڑوں مذہبی و مقدس مقامات سے نوازا ہے جسے دیکھنے بیرونِ ملک سے بھی بہت سے سیاح ہر سال آتے رہتے ہیں۔ لیکن گزشتہ سال کرونا وائرس کی وجہ سے لگائی گئی سفری پابندیوں کی بدولت غیر ملکی سیاحوں کی آمد انتہائی کم رہی۔
$$$123$$$
ایسے موقع پر اندرون ملک سیاحوں نے اس شعبے کو سنبھالا اور اپنا بھر پور حصہ ڈالا۔
$$$123$$$
 کرونا کے آنے کے بعد یہ امید کی جا رہی تھی کہ اس انڈسٹری کو تالے لگ جائیں گے، لیکن لاک ڈاؤن کی وجہ سے چار دیواری میں قید پاکستانیوں نے سیاحت کی دم توڑتی صنعت میں ایک نئی روح پھونک دی اور اگلے پچھلے سب ریکارڈ برابر کر دیئے۔ یہ اس بات کا ثبوت ہے کہ یہ قوم گھومنے پھرنے کی شیدائی ہے اور اس کی جبلت میں خوبصورت نظاروں کی کشش رکھ دی گئی ہے۔
$$$123$$$
اگر بات کریں گزشتہ چند سالوں میں سیاحت کے میدان میں ہونے والی کامیابیوں کی تو اس عرصے میں بہت سی خوشخبریاں سننے کو ملی ہیں۔ جہاں عالمی منظرنامے پر پاکستان کے ایک نوجوان سپوت ''شہروز کاشف'' نے دنیا کی سب سے بڑی چوٹی ماؤنٹ ایورسٹ پہ قدم رکھ کر ایک ریکارڈ بنایا تو وہیں ''سِرباز خان'' بھی ان کے پیچھے ایورسٹ تک جا پہنچے۔ سرباز اس کے علاوہ عبدل جوشی کے ہمراہ ''اناپورنا'' بھی سر کر چکے ہیں اور اب شہروز دوبارہ نیپال میں ''مناسلو'' اور سرباز ''دھولاگیری'' سر کرنے پہنچ چکے ہیں۔
$$$123$$$
ملک کے اندر بھی بہت سے لوگوں نے اپنے بلند عزم کے آگے کے-ٹو جیسے پہاڑ کو جھکایا جن میں ''محمد علی سدپارہ مرحوم'' خاص طور پہ قابل ذکر ہیں جو کے ٹو تک تو نہ پہنچ سکے، لیکن اس سفید سلطنت میں ہی اپنی جان رب کے سپرد کر دی۔
$$$123$$$
ان کے بعد ان کے بیٹے ''ساجد سدپارہ'' نے انکا خواب کے ٹو پر سبز ہلالی پرچم لہرا کر پورا کیا۔ سرباز خان اور شہروز کاشف نے بھی کے ٹو پر قدم رکھا۔
$$$123$$$
نائلہ کیانی نامی ایک نوجوان لڑکی نے 8035 میٹر بلند گیشربروم۔ ٹو چوٹی سر کی۔ ان کے علاوہ محمد عثمان ارشد، اسد اللہ موجیانوالہ، ضیاء الرحمٰن، عبدالرحمان پالوہ اور چند دیگر ایسے نام ہیں جنہوں نے مختلف طریقوں سے لمبے سفر کر کے سیاحت کی اہمیت کو اجاگر کیا اور اب بہت سے لوگ انوکھے طریقے اپنا کر پہاڑی علاقوں میں سیاحت کو فروغ دے رہے ہیں۔
$$$123$$$
 اس ضمن میں حکومت کے اٹھائے گئے اقدامات کا ذکر کریں تو وزیراعظم عمران خان کئی بار مختلف فارمز پر اس بات کا اعلان کر چکے ہیں کہ سیاحت اس حکومت کی اولین ترجیحات میں سے ایک ہے اور ہم سیاحت کی ترقی و ترویج کے لیئے ہر ممکن کوشش کریں گے۔ سیاحتی مقامات پر بین الاقوامی معیار کی سہولتوں کو یقینی بنانے کے ساتھ سیاحت کے حوالے سے زیرِ التوا معاملات کو بھی ترجیحی بنیادوں پر حل کیا جائے گا۔
$$$123$$$
 ان کی یہ بات سچ ہوتی نظر آ رہی ہے کہ گزشتہ دو تین سالوں میں سیاحت کے میدان میں بہت سے نئے منصوبوں کا آغاز دیکھنے میں آیا ہے۔
$$$123$$$
جہاں سیاحت کے حوالے سے ورکشاپس اور سیمینارز کا انعقاد کیا گیا وہیں حکومت پاکستان نے بہت سے مواقع پر ملک کے مختلف علاقوں میں صفائی مہم بھی منعقد کروائی ہے۔ پنجاب حکومت نے پہل کرتے ہوئے رواں برس سیاحت کے لیئے دگنے سے بھی زیادہ بجٹ منظور کیا ہے جبکہ اِس سال سوشل میڈیا کے ذریعے سیاحت کو بھرپور طریقے سے پروموٹ کیا گیا ہے۔
$$$123$$$
پنجاب میں ٹی ڈی سی پی نے سیاحت کے حوالے سے تین زونز بنائے ہیں جن میں نارتھ زون (اٹک، کوٹلی ستیاں، کوہ نمک) ، سینٹرل زون (لاہور، چھانگا مانگا، قصور) اور ساؤتھ زون (بہاولپور، کوہِ سلیمان، چولستان، ملتان) کے پراجیکٹس شامل ہیں ۔
$$$123$$$
ان تینوں زونز میں تیزی سے مختلف سہولیات کی فراہمی پر کام جاری ہے۔ جہاں کوہِ سلیمان میں مختلف ثقافتی سرگرمیاں منعقد کروائی گئی ہیں وہیں وادئ سون میں ''گلیمپنگ پوڈز'' نصب کرنے کے ساتھ ساتھ کھبیکی جھیل ریزورٹ کی تعمیر اور پانی پر تیرتی جگمگاتی کشتیاں بھی چلائی گئی ہیں جس سے اس وادی میں سیاحوں کی آمد میں اضافہ دیکھنے میں آیا ہے۔
$$$123$$$
اس کے علاوہ پنجاب میں مری اور پتریاٹہ کے مقام پر بھی یہ پوڈز نصب کیئے گئے ہیں جبکہ کوٹلی ستیاں اور چھانگا مانگا میں ابھی نصب کیئے جانے ہیں۔
$$$123$$$
ٹی ڈی سی پی کے منیجنگ ڈائریکٹر ''جناب تنویر جبار بھٹی'' کا اس حوالے سے کہنا تھا کہ یہ پوڈز جہاں رہائش کا سستا ذریعہ اور ماحول دوست ہیں وہیں یہ شہروں سے سیاحوں کے رش کو کم کرنے میں بھی معاون ثابت ہوں گے۔
$$$123$$$
اسی طرح خیبر پختونخواہ ٹوارزم نے بھی ٹھنڈیانی، شانگلہ، شیخ بدین اورشاران کے مقامات پر یہ گلیمپنگ پوڈز نصب کیئے ہیں جنہیں سیاحوں کی طرف سے بھرپور پذیرائی مل رہی ہے۔
$$$123$$$
ہزارہ ڈویژن میں عالمی معیار کی موٹروے بننے سے اس خطے کو بے پناہ فائدہ ہوا ہے۔ جہاں دور دراز علاقوں تک کا سفر کم اور آسان ہوا ہے وہیں اس ایک سڑک نے بہت سے دلکش مناظر دنیا تک پہنچائے ہیں۔
$$$123$$$
ٹوارزم ڈیویلپمنٹ کارپوریشن پنجاب نے وزیر اعظم کے ویژن پر عمل کرتے ہوئے پنجاب میں دو بہترین پروجیکٹس متعارف کروائے ہیں، پہلا ضلع جہلم میں ''البیرونی ہریٹیج ٹریل'' اور دوسرا پوٹھوہار کی جھیلوں میں واٹر سپورٹس و دیگر سہولیات کی فراہمی۔
$$$123$$$
البیرونی ہریٹیج ٹریل پراجیکٹ کا افتتاح رواں سال وزیر اعظم عمران خان نے نندنہ قلعے کے مقام پر کیا تھا جس میں ضلع چکوال و جہلم کے، ایک ہی دائرے میں موجود سات مختلف مقامات کی بحالی شامل ہے۔
$$$123$$$
یہ مقامات مندر و قلعہ نندنہ ، کٹاس راج کا شیو مندر، کھیوڑہ کی کان، ملوٹ کا قلعہ و مندر اور تخت بابری ہیں۔
$$$123$$$
دوسرے اہم منصوبے میں ضلع چکوال اور گرد و نواح کے علاقے میں واقع چھوٹی جھیلوں اور ڈیموں پر واٹر سپورٹس کی سہولیات مہیا کر کے عوام کا رخ ان علاقوں کی طرف موڑا جا رہا ہے۔ ان میں کلرکہار جھیل، دھرابی ڈیم، ڈھوک ٹالیاں ڈیم، سرگودھا اور کالاباغ کے مختلف علاقے سامل ہیں۔
$$$123$$$
ملک کے دیگر مقامات پر بھی حکومت کی جانب سے نئے ریزارٹس کا قیام اور پختہ سڑکوں کی تعمیر جاری ہے۔ سی پیک منصوبے کے تحت بنائی گئی بہت سی سڑکوں نے کئی دشوار گزار علاقوں تک عام آدمی کی رسائی ممکن بنا دی ہے جس سے ان علاقوں میں سیاحت کو بھی ترقی ملی ہے۔ بہت سے اہم مقامات پر سیاحتی و معلوماتی بورڈز لگائے گئے ہیں۔ کلرکہار کا عجائب گھر بھی رواس سال عوام کے لیئے کھول دیا گیا ہے۔
$$$123$$$
آثارِ قدیمہ کے 12 مختلف مقامات پر رات کے وقت خوبصورت روشنیوں کا انتظام بھی حکومت کے اہم کارناموں میں شامل ہے۔ 
$$$123$$$
جہاں ایک طرف ضلع چترال کے علاقوں میں قومی سطح پر پیراگلائیڈںگ کے مقابلے اور تھل میں جیپ ریلی منعقد کروائی جا رہی ہے وہیں نگر پارکر اور چولستان جیسے علاقوں میں سیاحتی ریزارٹس کے ذریعے صحرائی علاقوں میں سیاحت کو پروموٹ کیا جا رہا ہے۔
$$$123$$$
لاہور کے بعد اب بہاولپور میں بھی سیاحوں کے لیئے ڈبل ڈیکر بس چلا دی گئی ہے۔ گجرات شہر میں ''رام پیاری میوزیم'' کو مکمل کر کے کھول دیا گیا ہے۔
$$$123$$$
ٹی ڈی سی پی سے تعلق رکھنے والے جناب ''عثمان قریشی'' کا کہنا ہے کہ وزیرِ اعلیٰ پنجاب کی ہدایت پر تونسہ کے مقام پر ''انڈس بلائنڈ ڈولفن ٹوارزم پارک'' کا قیام ، اٹک میں دریائے سندھ پر واٹر سپورٹس و ریزارٹ اور سکھوں کے مذہبی مقامات کی بحالی پر بھی تیزی سے کام جاری ہے۔
$$$123$$$
عمران خان کے دور حکومت میں ایکو ٹوارزم، جنگلات اور ماحولیات پر جتنا کام ہوا ہے میں سمجھتا ہوں اتنا پہلے کسی دور میں نہیں ہوا۔ اور اس کامیابی کا کریڈٹ بلاشبہ ان کی ٹیم اور ان نوجوانوں کو جاتا ہے جنہوں نے گرمی سردی کی پرواہ نہ کرتے ہوئے جگہ جگہ پودے لگائے۔ پاکستان، ماحولیات کے حوالے سے خطرے سے دوچار ممالک کی فہرست میں شامل ہے لیکن شجرکاری اور دیگر اقدامات سے ہم مسلسل اس خطرے سے نمٹنے کی کوششوں میں لگے ہوئے ہیں۔
$$$123$$$
ملک بھر کے اسکولوں، کالجوں، اسپتالوں، پارکوں، چوکوں اور دیگر عوامی مقامات پر پودے لگانا، حکومت کی طرف سے درختوں کی مفت فراہمی، جنگلات کی کٹائی پر پابندی اور ان کی نگرانی، محکمہ جنگلات میں نئے اقدامات اور عملے کی تربیت، بہت سی بنجر زمینوں اور نہروں کے کناروں پر شجرکاری، 13200 ایکڑ رقبے پر محیط سالٹ رینج نیشنل پارک کا قیام، 13500 ایکڑ رقبے پر محیط ٹلہ جوگیاں نیشنل پارک کا قیام اور مختلف طریقوں سے حیاتیاتی تنوع اور ماحول کی حفاظت وہ اہم اقدامات ہیں جو سیاحت کی ترقی میں اہم سنگ میل ثابت ہو سکتے ہیں۔
$$$123$$$
ایسے اقدامات کے فوائد یقیناً اگلی نسلوں کو منتقل ہوں گے۔ 
$$$123$$$
محکمہ آثارِ قدیمہ پنجاب کی پرفامنس میں بھی کافی بہتری آئی ہے۔ گزشتہ سالوں سے اب تک اس محکمے نے بہت سے منصوبوں کو کامیابی سے مکمل کیا ہے جن میں ٹیکسلا میوزیم کی تزئین و آرائش، مقبرہ خان بہادر کی مرمت و بحالی، ہرن مینار میں معلوماتی سینٹر کا قیام و باغات کی بحالی، جامپور میں ڈھیری دلو رائے کی کھدائی اور نوادرات کی دریافت، اوچ شریف و ملتان میں مختلف مقبروں کی مرمت و آرائش اور معلوماتی ڈاکومینٹریز کے ذریعے آگاہی پھیلانا۔
$$$123$$$
محکمہ آثار قدیمہ حکومتِ پنجاب کے ڈائریکٹر ''مقصود احمد صاحب'' کا کہنا ہے کہ ہمارا محکمہ بحالی و مرمت کے اور بہت سے منصوبوں پر کام کر رہا ہے جن میں واہ کینٹ کے مغل باغات، مقبرہ خیر النساء جہلم، قلعہ تلاجہ خوشاب، واں بھچراں میں شیر شاہ سوری کی باؤلی، مقبرہ طاہر خان ناہڑ سیت پور، مقبرہ سادن شہید مظفرگڑھ، مقبرہ شیخ علی بن حسن پھالیہ اور نواںکوٹ لاہور میں دروازوں اور برجیوں کی بحالی شامل ہے۔
$$$123$$$
بات کریں اگر پنجاب کے سب سے بڑے شہر اور سیاحت کے دل لاہور کی تو یہاں پر بھی کچھ اچھے اقدامات دیکھنے کو ملے ہیں جیسے والڈ سٹی لاہور کی طرف سے گلی سورجن سنگھ کی تزئین و آرائش اور اندرون شہر میں مختلف معلوماتی بورڈز آویزاں کرنا، محکمہ آثارِ قدیمہ کی جانب سے مقبرہ علی مردان کی بحالی کی تجویز، دائی انگہ کے مقبر کی تزئین وآرائش، نادرہ بیگم کے مقبرے کی مرمت و بحالی، لاہور قلعے کے اندر بہت سے تاریخی مقامات کی تزئین و آرائش اور مختلف باغوں کی آرائش وغیرہ ۔
$$$123$$$
لیکن ، لاہور کو اس سے زیادہ توجہ کی ضرورت ہے جو میں اگلی سطور میں بیان کروں گا ۔
$$$123$$$
یہ تو تھے چند حکومتی اقدامات لیکن اگر نجی سطح پر سیاحت کے حوالے سے خدمات کی بات کی جائے تو بہت سی تنظیمیں اور افراد اپنے طور پر اس انڈسٹری کے لیئے بہترین کام سر انجام دے رہے ہیں۔ کوئی ہوٹل انڈسٹری پر کام کر رہا ہے تو کوئی اپنی ٹریولنگ ایجنسی اور سرمایہ کاری سے سیاحت کو فروغ دے رہا ہے۔
$$$123$$$
اس ضمن میں بائیکر کلب بھی کسی سے پیچھے نہیں ہیں۔
$$$123$$$
''کراس روٹ انٹرنیشنل کلب'' ہمیشہ کی طرح اس سال بھی عالمی یومِ سیاحت بھرپور طریقے سے منانے جا رہا ہے۔ گزشتہ سالوں کے ایونٹ پشاور(خیبر پختونخواہ)، خنجراب (گلگت بلتستان)، زیارت (بلوچستان)، کراچی (سندھ) اور بنجوسہ (آزاد کشمیر) میں منعقد کیئے گئے تھے جبکہ اس سال یہ دن پنجاب میں لاہور، ملتان اور کوہ سلیمان کے مختلف مقامات پر بیک وقت منایا جائے گا۔
$$$123$$$
اس حوالے سے بائیکرز اور سیاحوں کی اس تنظیم نے اپنا لوگو بھی جاری کر دیا ہے جسے چھاتی پر چسپاں کیئے بہت سے نوجوان بائیکرز بھی اس سال ایونٹ کا حصہ بنیں گے۔
$$$123$$$
اس حوالے سے چیئرمین مکرم ترین خان کا کہنا ہے کہ ؛
$$$123$$$
''ہمارا مقصد صرف اور صرف پاکستان میں سیاحت کی ترقی اور حوصلہ افزائی ہے جس کے لیئے ہم ہر سال مختلف صوبوں میں یہ دن مناتے ہیں اور تقریبات کا انعقاد کر کے اس شعبے سے جڑے لوگوں کی حوصلہ افزائی کرتے ہیں۔
$$$123$$$
دوسری جانب سرائیکی وسیب میں سیاحت کے لیئے کام کرنے والی تنظیم ''وسیب ایکسپلورر'' کی سرگرمیوں کا گراف بھی بلند سے بلند تر ہوتا رہا۔ اس تنظیم نے کوہِ سلیمان کے متواتر دوروں سے اس پہاڑی سلسے میں موجود خوبصورت آبشاروں، پہاڑی چوٹیوں اور نخلستانوں کو نمایاں کیا ہے جن میں گربن، نوروز، یکبائی، فورٹ منرو اور مبارکی جیسے علاقے شامل ہیں۔
$$$123$$$
 علاوہ ازیں وسیب ایکسپلورر کے احباب نے ملتان سے گوادر کا سفر کر کے ہنگول نیشنل پارک اور مکران کوسٹل ہائی وے، سفر پربت کے ذریعے شمال کے علاقوں اور ڈیرہ جات کو لگنے والے بلوچستان کے علاقوں جیسے رکھنی اور بارکھان کے مختلف خوبصورت مقامات اور آثارِ قدیمہ کا دورہ کر کے انہیں اپنی تحریروں اور تصویروں کے ذریعے عوام کے سامنے لا رکھا ہے۔
$$$123$$$
''مسافران شوق'' بھی منچلوں کی ایسی ہی ایک تنظیم ہے جو گوجرانوالہ کی گود سے جنمی ہے ۔ اس میں شامل احباب نے دور دراز علاقوں کے سفر کر کے تاریخی ورثے کو کھوجا اور سوشل میڈیا پر اپنی تصاویر کے ذریعے خوب داد پائی۔
$$$123$$$
اس کے علاوہ اور بہت سی تنظیمیں اور افراد ہیں جو سیاحت کے آسمان پر چمک رہے ہیں۔ میں اپنے ارد گرد کے ایسے بہت سے لوگوں کو جانتا ہوں جو خود تو بائیکر یا سیاح ہیں ہی لیکن دوسروں کو بھی سیاحت کی ترغیب دیتے ہیں اور ہر طرح سے انہیں آسانیاں فراہم کرتے ہیں جن میں قدیر گیلانی (آزاد کشمیر) ،ذیشان رشید (گوجرانوالہ)، ڈاکٹر مزمل حسین (ملتان)، وحید پاشا (فیصل آباد)، اصل دین (کمراٹ)، جمن جمالی (گورکھ ہلز)، احسان اعوان (سون سکیسر)، ہمایوں ظفر (ڈیرہ غازی خان) اور یوسف مشتاق (لاہور) شامل ہیں۔
$$$123$$$
یہاں سماہنی کے سلطان اشفاق مغل کا ذکر نہ کرنا بددیانتی ہو گی۔ جناب اشفاق مغل صاحب آزاد کشمیر کی خوبصورت وادئ ، سماہنی سے تعلق رکھتے ہیں اور اپنے گھر کے بھرپور دیسی و خالص ماحول میں سینکڑوں سیاحوں کی مہمان نوازی کر چکے ہیں۔ یقیناً اس وادی میں سیاحوں کی آمد میں اضافہ ان کی کوششوں سے ممکن ہوا ہے۔
$$$123$$$
یہ وہ احباب ہیں جن کو میں جانتا ہوں، ایسے اور بہت سے انمول ہیرے ہیں جو اپنی اپنی جگہ پر سیاحت کے لیئے بہترین کام کر رہے ہیں ، میں انہیں بھی خراجِ تحسین پیش کرتا ہوں۔
$$$123$$$
میں سمجھتا ہوں کہ سیاحت کی صنعت ایک بہت بڑی صنعت ہے جس میں جتنا کیا جائے کم ہے۔ ابھی تاریخ و آثارِ قدیمہ کو محفوظ کرنے کے لیئے بہت سے اقدامات اٹھانے کی ضرورت ہے۔ جیسے لاہور میں بند پڑے بہت سے مقبرے حکومتی توجہ کے متقاضی ہیں جن میں مقبرہ شہزادہ پرویز، جانی خان کا مقبرہ اور نصرت خان کا مقبرہ شامل ہیں۔ اسی طرح بہت سی عوامی جگہیں بغیر کسی علامتی بورڈ اور نشان کے گمنام پڑی ہیں۔
$$$123$$$
شہر کی صفائی کے حالات بھی ناگفتہ بہ ہیں جن کو ترجیحی بنیادوں پر حل کرنا چاہیئے۔ جگہ جگہ پڑے کچرے کے ڈھیر لاہور شہر کا حسن گہنا رہے ہیں۔
$$$123$$$
بہت سی پرانی اور تاریخی جگہوں پر نئی تعمیرات سے ان کی اہمیت کم ہوتی جا رہی ہے۔ لاہور شہر کے بہت سے قدیم مندر (جیسے بنسی دھر مندر، بھدرکالی مندر، لال مندر) ایسے ہیں جو اب بھی بہتر حالت میں موجود ہیں لیکن وہاں اب بہت سے خاندان رہائش پذیر ہیں۔
$$$123$$$
حکومت ہندوستان سے ہجرت کر کے آئے ان خاندانوں کو کوئی دوسری اور بہتر جگہ الاٹ کر کے ان مندروں کو اب بھی بحال کر سکتی ہے۔ لاہور کا جین مندر جو کب سے گری ہوئی حالت میں پڑا ہے اس کی بحالی بھی وقت کی اہم ضرورت ہے۔ اس سے نہ صرف مذہبی سیاحت میں اضافہ ہو گا بلکہ زرمبادلہ کے ذخائر کو بھی خاطر خواہ فائدہ ہو گا۔ 
$$$123$$$
وسیب کی بہت سی عمارتیں اور قلعے کھنڈر بنتے جا رہے ہیں لیکن ارباب اختیار چین کی نیند سو رہے ہیں۔
$$$123$$$
کوٹ مٹھن کے مقام پر کھڑا نواب آف بہاولپور کا بحری جہاز ''انڈس کوئین'' زنگ آلود ہو کر مٹنے کے قریب ہے، چولستان میں پھیلے کئی قلعے تباہ و برباد ہوتے جا رہے ہیں، ملتان جیسے قدیم شہر میں ایک بھی میوزیم نہیں ہے، خانپور میں مائی کا مقبرہ ابتر حالت میں ہے، ضلع بہاولنگر میں ریلوے کی بہت سی تاریخی و قیمتی عمارتوں کا کوئی پرسان حال نہیں ہے۔
$$$123$$$
یہ اور ایسے کئی معاملات ابھی حل طلب ہیں لیکن پنجاب حکومت اس طرف توجہ دینے کو ہی تیار نہیں ہے۔
$$$123$$$
سندھ اور بلوچستان کا حال تو اور ہی برا ہے۔ ان حکومتوں نے دو چار مقامات کو بحال کر کے یہ سمجھ لیا ہے کہ بس ! اب سیاحت پر اور کام نہیں کرنا۔
$$$123$$$
بلوچستان حکومت سے تو یہ تک نہ ہو سکا کہ اپنے سیاحتی و تاریخی مقامات کو سوشل میڈٰیا پر ڈھنگ سے پروموٹ ہی کر دے۔
$$$123$$$
یہ کام بھی بلوچ نوجوان اور سیاحت کے شوقین افراد ہی کر رہے ہیں۔ مانا کہ مکران کی ساحلی پٹی پر کچھ سیکیورٹی مسائل ہیں جن کی وجہ سے سیاح وہاں جانے سے کتراتے ہیں، لیکن کوئٹہ ، بولان اور زیارت جیسی جگہوں پر تو سہولیات مہیا کی جا سکتی ہیں۔ مولا چھٹوک اور بولان کے کچھ اور مقامات پر سیاحوں نے متواتر جانا شروع کر دیا ہے حکومت کو چاہیئے کہ ان جگہوں پر سیاحوں کو ہر ممکن سہولت فراہم کرے۔
$$$123$$$
سندھ میں سیاحتی حوالے سے یہ دو سال بہت مایوس کن رہے جس کی بڑی وجہ یہ ہے کہ حکومت سندھ نے کرونا کے دوران اپنے تمام سیاحتی مقامات کو کوئی لفٹ نہیں کروائی۔
$$$123$$$
سیاحت کے حوالے سے سردیوں کو ہی سندھ میں اہم سیزن مانا جاتا ہے اور سردیوں میں بلکل کرونا اپنے عروج پر تھا اس لئے تمام ٹور کمپنیاں بھی بے بس اور بے حال ۔ سندھ میں درگاہوں اور مزارات پر لوگوں کی آمد کو بھی ٹورزم مانا جاتا ہے جو رواں سست روی کا شکار رہا۔
$$$123$$$
سندھ کی تاریخی جگہیں کافی حد تک ویران رہیں ۔
$$$123$$$
اس سال ہونے والی مون سون کی بارشوں نے رنی کوٹ اور کوٹ ڈیجی کے قلعوں کو کافی نقصان پہنچایا۔
$$$123$$$
ضرورت اس امر کی ہے کہ سندھ ٹورزم کارپوریشن کو کینجھر جھیل کے علاوہ پھاڑوں پر بھی ایک ماسٹر پلان بنانا چاہئے جو وقت کی اہم ضرورت ہے۔
$$$123$$$
سندھ کے مختلف مقامات پر کیبل کار / چئیرلفٹ ، پیراگلائیڈنگ ، گلیمپنگ پوڈز اور ہاٹ ائیر بیلون کی سہولیات کی فراہمی پر بھی سنجیدگی سے غور کرنا ہو گا۔
$$$123$$$
یہ وہ اقدامات ہیں جن کو کر کہ سندھ حکومت اپنا زرِ مبادلہ بڑھا سکتی ہے۔
$$$123$$$
میری حکومت سندھ اور بلاول بھٹو سے یہ التجا ہے کہ خدارا اس صوبے میں دم توڑتی سیاحت کو دوبارہ بحال کرنے پر توجہ مرکوز کریں ورنہ حالات بہت خراب جا رہے ہیں۔ 
$$$123$$$
آزاد کشمیر میں سماہنی ، سہیڑہ اور باغسر سمیت بہت سی جگہوں پر پرانی اور خوبصورت باؤلیاں اب بھی قدرے بہتر حالت میں موجود ہیں جن کو ذرا سی توجہ دے کر اور بہتر بنایا جا سکتا ہے۔
$$$123$$$
سرائے سعد آباد، جن پری کی کوٹھیاں، قلعہ کرجائی، راولاکوٹ میں پہاڑی پر واقع گوردوارہ اور ایسی بہت سی بے شمار تاریخی جگہیں ہیں جنہیں توجہ کی اشد ضرورت ہے۔ حکومت آزاد کشمیر ان کو مرمت کر کے اگر بحال کر دے تو یہ سیاحت کی بہت بڑی خدمت ہو گی۔
$$$123$$$
ایک نہایت افسوس کی بات یہ ہے کہ جہاں انڈیا اور بنگلہ دیش جیسے ممالک ریلوے کو سیاحت سے منسلک کر کے کروڑوں ڈالر اوپر کما رہے ہیں وہیں ہمارا محکمہ ریلوے نہایت پستی میں جانے کے باوجود خواب غفلت میں ہے۔
$$$123$$$
ہونا تو یہ چاہیئے تھا کہ موجودہ دور حکومت میں مری، مظفر آباد، زیارت، سوات اور اس جیسے دیگر سیاحتی مقامات کو ریلوے لائن کے ذریعے ملک سے جوڑا جاتا تاکہ عوام کو بسوں اور ویگنوں میں دھکے نہ کھانے پڑتے۔ اس سے ایک طرف ملک کی بڑی شاہراہوں پر ٹریفک کا دباؤ کم رہتا تو وہیں ماحولیاتی آلودگی میں بھی کمی آتی۔ لیکن اس کے برعکس ہو یہ رہا ہے کہ بہت سے ٹریک بند کر کے ریلوے اسٹیشن ویران کیئے جا رہے ہیں، ٹرینوں کی تعداد کم کی جا رہی ہے اور ریلوے کے بہت سے اثاثے گل سڑ رہے ہیں۔
$$$123$$$
وزیراعظم صاحب ، ذرا ایک نظر ادھر بھی۔۔۔۔۔۔۔۔ 
$$$123$$$
بہت سے علاقوں میں سستی اور مناسب رہائشی سہولیات اور کھانوں کا نہ ملنا بھی سیاحت کی ترقی میں بڑی رکاوٹ ہے جس کی ایک اہم وجہ ہوٹل مالکان کی من مانیاں ہیں۔ دیکھنے میں آیا ہے سردی و گرمی کے موسم میں سیاحتی سیزن کے عروج پر ریستوران و ہوٹل مالکان اپنے من مانے ریٹ وصول کرتے ہیں۔ کچھ علاقعں میں پانی کی چھوٹی بوتل تک سو سو روپے میں دستیاب ہوتی ہے جو میں سمجھتا ہوں منافع خوری کی سب سے گھٹیا قسم ہے۔
$$$123$$$
حکومت ایسے لوگوں پر نظر رکھے اور مناسب پابندیاں لگائے تو ان علاقوں میں جانے والے سیاحوں خصوصاً فیملیز کی مشکلات میں بہت حد تک کمی آ سکتی ہے۔
$$$123$$$
یہ تو محض چند باتیں تھیں جو آپ کے سامنے رکھی ہیں ورنہ کہنے کو تو اور بہت کچھ ہے جو بعد کے لیئے رکھ دیتے ہیں۔
$$$123$$$
میں جناب محمود کھوسہ (بلوچستان) ، جُمن جمالی (سندھ)، مقصود احمد (پنجاب) اور عثمان قریشی کے تعاون کا مشکور ہوں۔ آپ اپنی آراء اور تجاویز ای میل پر بھیج سکتے ہیں۔
$$$123$$$
سوویت یونین کے افغانستان پر حملے سے قبل جب پشاور میں حکومت پاکستان نے گلبدین حکمت یار اور احمد شاہ مسعود کو ہیڈ کوارٹر بنا کر افغانستان کے خلاف بولنے کی اجازت دی تو سبھی خاموش رہے لیکن ایئر مارشل اصغر خان نے کہا کہ یہ طرز عمل درست نہیں۔کل اگر افغانستان میں کوئی پاکستانی بیٹھ کر ملک مخالف باتیں کرے گا تو ہم سے برداشت نہیں ہوں گی۔
$$$123$$$
1979ء کے آخر میں سوویت یونین نے افغانستان پر حملہ کرکے پورے ملک پر قبضہ کر لیا۔امریکہ نے ویتنام میں جنگ چھیڑی تھی تو سوویت یونین کی مداخلت کے باعث اسے شکست کا سامنا کرنا پڑا تھا جسے امریکہ نے یاد رکھا اور موقع کی تلاش میں رہا کہ کہاں اور کیسے ویتنام کی شکست کا بدلہ لینا ہے۔
$$$123$$$
سوویت یونین اور امریکہ دونوں سپر پاورز تھیں اور یہ باہم دست و گریباں رہتی تھیں لیکن ان دونوں کے دست و گریباں رہنے سے مسلمان ممالک قدرے امان میں تھے اور سپر پاورز کی توجہ باہمی کشمکش کی جانب ہی رہنے سے امریکہ کی توسیع پسندی قدرے کم تھی جب سوویت یونین نے افغانستان پر جارحیت کی تو امریکہ نے اسے غنیمت جانا اور کابل پر سوویت پرچم لہرائے جانے تک امریکہ نے پاکستان میں یہ تاثر عام کر دیا کہ سوویت یونین کی اگلی منزل اسلام آباد ہے اور وہ گرم پانیوں تک رسائی کے لئے ہر صورت آگے بڑھے گا اور اس کا اصل ہدف پاکستان ہی ہے۔
$$$123$$$
امریکی ڈالرز کی برسات،اسلحہ،تربیت اور پراپیگنڈہ اس قدر موٴثر ثابت ہوا کہ سوائے ولی خان اور ایئر مارشل اصغر خان کے تمام سیاسی،مذہبی لیڈرز،حکمران امریکہ کے جھانسے میں آگئے اور انہوں نے بھی اس بات کو تسلیم کرنے کی غلطی کر لی کہ یہ جنگ اصل میں پاکستان کی جنگ ہے لیکن اس تمام امریکی کوششوں کے پیچھے امریکہ سوویت یونین سے ویتنام کی شکست کا بدلہ لینا چاہتا تھا اس وقت ایئر مارشل اصغر خان مرحوم نے برملا کہا کہ سوویت یونین کا تعاقب نہ کیا جائے کیونکہ وہ واپس جا رہا ہے اور اگر ہم نے کوئی غلطی کی تو ہماری آئندہ 3 نسلیں اس کے بدترین اثرات کا شکار رہیں گی لیکن اس کی بات نہیں مانی گئی اور انہیں ”روس کا ایجنٹ“ قرار دیا گیا۔
$$$123$$$
سوویت یونین کے افغانستان پر حملے کے بعد افغان عوام نے ہجرت کی اور ایران و پاکستان کا رُخ کیا۔ایران نے انہیں بارڈر کے ساتھ کیمپ بنا کر محدود علاقے تک رہائشی سہولتیں دیں جبکہ پاکستان نے ملک بھر میں انہیں کھلی رسائی دی جس کے اثرات آج سب کے سامنے ہیں جیسے ہی سوویت یونین کی سپر پاور حیثیت ختم ہوئی تو جن مجاہدین کو دنیا بھر سے امریکہ اس خطے میں لایا تھا اور ان کے سنگ طور خم بارڈر پر امریکی جرنیل کلمہ شہادت بلند کیا کرتے تھے انہیں امریکہ نے پہلے طالبان پھر القاعدہ اور اب دہشت گرد قرار دے کر ان کے لئے زمین تنگ کر دی تو دوسری طرف امریکہ نے افغانستان پر مکمل قبضہ جما لیا اور پاکستان کو بطور آلہ کار استعمال کیا جس سے پاکستان کو کم و بیش 70 ہزار سے زائد سول و عسکری شہادتوں کے ساتھ ساتھ سینکڑوں ارب ڈالرز کا معاشی نقصان ہوا اور ساتھ ساتھ پاکستان میں اسلحہ،منشیات اور دہشت گردی کی ایسی لہر آئی کہ جس سے اب تک نکلنا مشکل نظر آتا ہے۔
$$$123$$$
عالمی طور پر امریکہ کے واحد سپر پاور بن جانے کے بعد تو نقشہ ہی بدل گیا اور امریکہ نے مسلم ممالک کو ایک ایک کرکے اپنے نشانے پر رکھ لیا جس کی وجہ سے آج عراق ‘شام‘لیبیا‘افغانستان سمیت کئی ممالک کی حالت قابل رحم ہے۔امریکہ اب مزید دیگر مسلم ممالک پر قبضے کی منصوبہ بندی میں مصروف ہے جو لوگ جنرل مشرف پر امریکی جنگ میں حصہ لینے کا الزام لگاتے ہیں دراصل وہی لوگ ہیں جنہوں نے 1979ء میں امریکی جنگ میں ناصرف بڑھ چڑھ کر حصہ لیا۔
$$$123$$$
امریکہ نے اسامہ بن لادن کی تلاش کے بہانے افغانستان پر قبضہ کیا اور نیٹو افواج سے ملکر افغانستان میں ”امن“ قائم کیا حالانکہ اسامہ بن لادن کو امریکہ ہی یہاں لایا تھا اور شاید اسے اس کے ٹھکانے کا علم بھی تھا لیکن اس نے افغانستان میں اسے گرفتار کرنے کے بجائے پاکستان میں حساس علاقے میں اس کی گرفتاری کا کھیل رچایا تاکہ پاکستان کو بدنام کیا جا سکے۔
$$$123$$$
امریکی صدر اوبامہ نے اپنی صدارتی مدت کی تکمیل سے قبل کابل کے محل میں”جشن فتح“ منایا لیکن اگلے صدر ٹرمپ نے اقتدار میں آنے کے بعد ان الفاظ میں شکست تسلیم کر لی کہ ”افغانستان میں امریکہ کی شکست کا ذمہ دار پاکستان ہے“۔امریکی صدر ٹرمپ نے مذاکرات میں افغانستان سے امریکی انخلاء کی جو ڈیڈ لائن دی تھی صدر بائیڈن نے اسی شیڈول پر مکمل عملدرآمد کیا لیکن امریکہ‘اشرف غنی‘بھارت اور نیٹو ممالک نے یہ سمجھ رکھا تھا کہ ہم نے کثیر رقوم خرچ کرکے افغانستان کی 3 لاکھ فوج کو مسلح و تربیت یافتہ بنا لیا ہے اور اب یہ ملک کے دفاع کی مکمل صلاحیت رکھتے ہیں لیکن دنیا بھر کے تمام اندازے اس وقت غلط ثابت ہو گئے جب طالبان کے ساتھ افغان فوج لڑنے کے بجائے فرار ہو گئی اور افغانستان پر قبضے کے لئے جتنی مدت کے اندازے لگائے جا رہے تھے اس کے برعکس چند دنوں میں ہی پورا افغانستان طالبان نے آزاد کرا لیا اور کابل کے بارے میں بھی تمام دعوے دھرے کے دھرے رہ گئے ان تمام واقعات کے بعد دنیا بھر میں امریکہ و نیٹو افواج کی جگ ہنسائی ہو رہی ہے اور مغربی ممالک و امریکہ اب طالبان حکومت سے مکمل بائیکاٹ کا اعلان کر چکے ہیں۔
$$$123$$$
وزیراعظم عمران خان نے واضح طور پر امریکہ کو ہوائی اڈے دینے سے انکار کر دیا۔وزیراعظم کا اعلان بالکل درست اور بروقت ہے لیکن اس پر عملی طور پر کاربند رہنا ہو گا اور کسی بھی صورت امریکہ کی بلیک میلنگ کا شکار ہونے سے بچنا ہو گا ہمیں اب ایک بار پھر 1979ء والی غلطی نہیں کرنی کیونکہ پہلی غلطی کے اثرات سے ہم ابھی تک نہیں نکل پائے اور اگر خدانخواستہ دوسری غلطی کر لی گئی تو پھر ملک کا اللہ تعالیٰ ہی حافظ ہو گا اب پاکستان کو صرف اپنی سرحدی حدود کے دفاع اور تحفظ تک محدود رہ کر معاشی ترقی کی منازل طے کرنے کی جانب توجہ دینی ہو گی اور خطے یا دنیا کا ٹھیکہ دار بننے کی ضرورت نہیں۔
$$$123$$$
افغانستان کو اس کی عوام کی صوابدید پر چھوڑا جائے کہ وہ جسے چاہیں اقتدار دیں اور ہمیں اب دوسرے ممالک میں مداخلت کی پالیسی چھوڑنا ہو گی ہمیں فوری طور پر افغانستان کے ساتھ بارڈر مکمل طور پر سیل کرنا ہوں گے اور اگر خدانخواستہ افغانستان میں حالات ایک بار پھر عوام کی ہجرت کی جانب جاتے ہیں تو ہمیں مہاجرین کو بارڈر کے ساتھ کیمپوں کے مخصوص علاقے تک محدود رکھنا ہو گا نہ کہ ایک بار پھر پورا ملک ان کے حوالے کر دیا جائے اس وقت پاکستان کی افغان پالیسی کے متعلق صدر، وزیراعظم آرمی چیف،ڈی جی آئی ایس پی آر اور وزیر خارجہ کو ہی بیان دینا چاہئے اور ان افراد کے علاوہ تمام وزراء و حکومتی عہدیداران کے اس متعلق بیان بازی پر پابندی عائد کی جائے کیونکہ ایسے وزراء بھی ہیں جو معاملے کو دوسرا رنگ دے کر ملک کے لئے مشکلات کا باعث بن سکتے ہیں۔
$$$123$$$
3 مارچ 2018ء کو آج سے ٹھیک 3 برس قبل صوبہ سندھ میں خسرہ سے بچاؤ کیلئے بچوں کو حفاظتی ٹیکے لگانے کی سرکاری مہم جاری تھی اور محکمہ سندھ کی جانب سے نامزد کردہ طبی عملہ صوبہ بھر میں گھر گھر جا کر بچوں کو خسرہ جیسی موذی مرض سے بچاؤ کے حفاظتی ٹیکے لگا رہا تھا کہ اچانک الیکٹرانک میڈیا پر یہ خبر نشر ہوئی کہ سندھ کے اہم ترین شہر نواب شاہ میں حفاظتی ٹیکوں کے مبینہ ری ایکشن کے نتیجہ میں 4 معصوم بچے،5 سالہ حسنین،4 سالہ قمر اور 3 سالہ بچی ہانیہ جاں بحق ہو گئے ہیں چونکہ نواب شاہ شہر پیپلز پارٹی کے شریک چیئرمین آصف علی زرداری کا آبائی حلقہ بھی ہے اس لئے قومی میڈیا نے اس خبر کو ہاتھوں ہاتھ لیا اور اس خبر نے دیکھتے ہی دیکھتے ملکی میڈیا پر ایک طوفان برپا کر دیا یہاں تک کہ سابق چیف جسٹس سپریم کورٹ ثاقب نثار نے اس واقعہ پر فوری طور سوموٹو ایکشن لے کر کیس کی باقاعدہ شروع کر دی گوکہ اعلیٰ عدلیہ کے نوٹس لئے جانے کے بعد اس سانحہ میں ملوث کئی لوگوں کو گرفتار کرکے انہیں ان کے عہدوں سے معطل کر دیا گیا لیکن اس واقعہ کی وجہ سے پیپلز پارٹی بالخصوص آصف علی زرداری کی ہمشیرہ،عذرا افضل پیچوہو جو کہ اس وقت وزیر صحت سندھ بھی تھی سخت عوامی غیض و غضب اور سیاسی دباؤ کا سامنا کرنا پڑا تھا اور دیکھتے ہی دیکھتے نواب شاہ شہر میں پیپلز پارٹی کی حکومت اور محکمہ صحت سندھ کے خلاف زبردست غم و غصہ کی لہر دوڑ گئی معاملہ کی سنگینی کا اندازہ اس بات سے لگایا جا سکتا ہے کہ جب پیپلز پارٹی کی مقامی قیادت یہ مسئلہ حل کرنے میں کامیاب نہ ہو سکی تو پھر آصف علی زرداری نے نواب شاہ کا ہنگامی دورہ کیا اور ذاتی دلچسپی لیتے ہوئے اپنی نگرانی میں تمام معاملات کو منطقی انجام تک پہنچایا یعنی آصف علی زرداری نے ہر وہ ممکن اقدام اُٹھایا جو متاثرہ بچوں کے لواحقین کو مطمئن کرنے کیلئے ضروری تھا یوں سابق صدر کی بروقت مداخلت نے نواب شاہ میں پیپلز پارٹی کو بہت بڑے سیاسی نقصان سے بچا لیا یہاں یہ بھی واضح رہے کہ حفاظتی انجکشن لگانے کی یہ مہم پاکستان بھر میں جاری انسداد خسرہ کی ملک گیر مہم کا ایک تسلسل تھی جبکہ خسرہ سے بچاؤ کے حفاظتی ٹیکوں کی افادیت کے بارے میں من حیث القوم کسی کو ذرہ برابر بھی شک نہیں ہو سکتا تھا مگر پھر بھی طبی عملے کی ذرا سی غفلت سے نواب شاہ میں 4 معصوم بچے جاں بحق ہو گئے اور اس کی ساری ذمہ داری پیپلز پارٹی اور سندھ حکومت کے انتظامی و سیاسی کاندھوں پر آپڑی تھی۔
$$$123$$$
سندھ حکومت نے نجی و سرکاری درسگاہوں میں زیر تعلیم بچوں کی ”کورونا“ ویکسی نیشن کرانے کا”انتظامی فیصلہ“ کر لیا ہے،قطع نظر اس کے کہ بچوں کی ویکسی نیشن سے جان لیوا وائرس کے پھیلاؤ روکنے میں کتنی مدد ملے گی؟یقینا اس بابت تو آنے والا وقت ہی کچھ بتائے گا لیکن یہاں سوال یہ پیدا ہوتا ہے کہ جب سندھ حکومت بیک وقت لاکھوں بچوں کی ”کورونا“ ویکسی نیشن کرنے کی سرکاری مہم چلائے گی تو لامحالہ بعض بچوں میں (کووڈ ویکسین کی نہیں) بلکہ کسی ذاتی مرض موروثی بیماری یا دیگر طبی وجوہات کی بناء پر ممکنہ مضر اثرات سے جسمانی عوارض یا پیچیدگیاں بھی جنم لے سکتی ہیں اگر بچوں کے والدین کی جانب سے اس کی ذمہ داری سندھ حکومت یا پیپلز پارٹی پر ڈالنے کی کوشش کی گئی تو کیا پیپلز پارٹی کی قیادت اتنی بھاری ذمہ داری اُٹھانے کے لئے پوری طرح سے تیار ہو گی؟بظاہر یہ کہا جا رہا ہے کہ بچوں کی ویکسی نیشن سے پہلے ان کے والدین کی جانب سے رضا مندی کے ایک حلف نامے پر دستخط کروائے جائیں گے لیکن یہ حلف نامہ تو سندھ حکومت اور پیپلز پارٹی کو صرف ایک حد تک قانونی تحفظ فراہم کر سکتا ہے مگر سوچنے کی بات تو یہ ہے کہ کیا وزیر اعلیٰ سندھ سید مراد علی شاہ نے اپنی سیاسی جماعت کے سیاسی تحفظ کے لئے بھی کوئی بندوبست فرمایا ہے؟
$$$123$$$
دراصل چند ایسی وجوہات ہیں جن پر اگر پیپلز پارٹی کی قیادت نے بروقت غور و فکر کرکے موٴثر سیاسی حکمت عملی مرتب نہ کی تو سندھ بھر میں بچوں کی ویکسی نیشن کرنے کا اقدام اگلے قومی انتخابات سے قبل صوبہ سندھ میں پیپلز پارٹی کی سیاست کا جنازہ بھی نکال سکتا ہے مثلاً پہلی وجہ سندھ حکومت اور صوبہ کی عوام کے درمیان پایا جانے والا شدید ترین عدم اعتماد ہے خاص طور پر سندھ کے ایسے شہری علاقے جہاں پیپلز پارٹی کا سیاسی اثر و نفوذ نہ ہونے کے برابر ہے وہاں یہ عام تاثر پایا جاتا ہے کہ سندھ حکومت ”کورونا“ پابندیوں کی آڑ میں ان کا معاشی استحصال کر رہی ہے حالانکہ کوئی بھی ذی شعور شخص اس رائے سے مکمل طور پر اتفاق نہیں کرے گا لیکن چونکہ یہ رائے عوامی حلقوں میں پائی جاتی ہے اس لئے پیپلز پارٹی کو یہ خیال رکھنا چاہئے کہ مستقبل میں بچوں کی ویکسی نیشن کے مبینہ مضر اثرات کو بہانہ بنا کر ممکنہ طور پر پیپلز پارٹی کے خلاف ایک سیاسی ہتھیار کے طور پر استعمال کرنے میں کامیاب نہ ہو سکے دوسری وجہ ”کورونا“ ویکسین بچوں کو دیئے جانے کے حوالے سے طبی ماہرین میں پایا جانے والا شدید اختلاف ہے شاید یہ ہی وجہ ہے کہ ایسے ممالک بھی جہاں بالغ افراد کی ویکسی نیشن مکمل ہو چکی ہے وہ بچوں کی ویکسی نیشن سے متعلق شدید تذبذب کا شکار ہیں۔
$$$123$$$
برطانوی حکومت کا خیال ہے کہ 12 سال سے زائد عمر کے تمام صحت مند بچوں کو کووڈ ویکسین دی جا سکتی ہے لیکن برطانیہ کی سرکاری ویکسین ایڈوائز ری باڈی نے حکومتی رائے کی مخالفت کرتے ہوئے کہا ہے کہ ”صرف صحت کی بنیادوں پر 12 سے 15 برس کے صحت مند بچوں کو ویکسین لگانے کی وہ حمایت نہیں کریں گے“نیز ویکسی نیشن اور حفاظتی ٹیکوں کی مشترکہ کمیٹی (جے سی وی آئی) کا بھی اصرار ہے کہ ”چونکہ بچوں کو ”کورونا“ سے کم خطرہ ہے لہٰذا وہ بچوں کی ویکسی نیشن کے حق میں نہیں کیونکہ اس کے فوائد بہت معمولی اور خطرات بہت زیادہ لگ رہے ہیں“علاوہ ازیں ایک وجہ یہ بھی ہے کہ پاکستان میں ابھی بہت تھوڑے بالغ افراد کی ہی ویکسی نیشن کی جا سکتی ہے اور صوبہ سندھ میں بھی کووڈ ویکسی نیشن کی صورتحال بلحاظ تعداد کچھ زیادہ حوصلہ افزاء قرار نہیں دی جا سکتی اس لئے کیا یہ بہتر اقدام نہیں ہو گا کہ پہلے تمام بالغ افراد کی کووڈ ویکسی نیشن مکمل کر لی جائے بعد ازاں بچوں کی ویکسی نیشن کی ملک گیر مہم کا آغاز کیا جائے۔
$$$123$$$
سندھ حکومت یقینا ”کورونا“ کے خلاف جنگ میں وفاقی حکومت سے دو چار قدم آگے ہی رہنا چاہتی ہے مگر سیاسی دانشمندی کا تقاضا یہ ہو گا کہ صوبہ سندھ میں بچوں کی ویکسی نیشن کو اس وقت ملتوی کر دیا جائے جب تک بالغ افراد کی ویکسی نیشن مکمل نہیں ہو جاتی یا پھر ملک کے دیگر حصوں سرکاری سطح پر بچوں کی کووڈ ویکسی نیشن کا باقاعدہ آغاز نہیں ہو جاتا۔
$$$123$$$
پاکستان تحریک انصاف کی حکومت چوتھے برس میں داخل ہو چکی ہے اور پاکستان کو کئی داخلی اور خارجی چیلنجز کا سامنا ہے جن میں معاشی مشکلات،ملکی سیاسی عدم استحکام،کورونا کی روک تھام کیلئے ویکسین کی قلت،پڑوسی ملک افغانستان میں خانہ جنگی اور اس کے ممکنہ اثرات سرفہرست ہیں جبکہ ملک کے جیو اکنامک اہداف کا حصول بھی ممکنات میں نظر نہیں آتا ہے اس کے علاوہ دیگر پڑوسی ممالک کے ساتھ تعلقات ،خطے سے امریکی انخلاء کے بعد پیدا ہونے والا خلاء،چین کے ساتھ سی پیک سمیت دو طرفہ تعلقات کے معاملات بھی پیچیدہ ہیں۔
$$$123$$$
کشمیر کے مسئلے پر سابق امریکی صدر ڈونلڈ ٹرمپ سے ثالثی کی توقع رکھنے والے اب 2 سال سے یوم استحصال منا کر خود کو تسلی دے رہے ہیں اور بین الاقوامی سطح پر یہ معاملہ اب سرد خانے کی نذر ہو چکا ہے۔
$$$123$$$
جوبائیڈن کی صدارت کے آغاز کے ساتھ ہی واشنگٹن کی ترجیحات بدل چکی ہیں اور مشیر قومی سلامتی کے اپنے الفاظ میں امریکی صدر اب بات کرنے کے بھی روا دار نظر نہیں آتے۔
$$$123$$$
ٹرمپ کے ساتھ پرجوش اور ذاتی تعلقات کے دعویدار پاکستانی حکام امریکہ میں بدلتی سیاسی صورتحال اور اس کی ترجیحات کو بھانپنے میں ناکام رہے اور اب یہ دھمکی دی جا رہی ہے کہ اگر امریکی صدر جوبائیڈن پاکستانی قیادت کو نظر انداز کرتے رہے تو پاکستان کے پاس اور بھی آپشن ہیں۔
$$$123$$$
افغانستان کی حالیہ صورتحال اور افغان جنگ کے حوالے سے عمران خان کا یہ کہنا ہے کہ وہ شروع دن سے ہی اس امر پر روشنی ڈال چکے ہیں کہ ”امریکہ کی جنگ ہماری جنگ نہیں ،ماضی کے حکمرانوں نے امریکہ کی مدد کی اور جواب میں اس نے 480 سے زائد ڈرون حملے کئے“ بلاشبہ وزیراعظم کو مشکل حالات میں حکومت ملی ہے اور سب سے بڑی مشکل یہ بھی تھی کہ انہیں اہل اور دیانتدار ٹیم بھی میسر نہیں تھی،”مانگے تانگے“ کے سیاستدان جن کی وفا داریاں ہر دور میں برائے فروخت رہیں جبکہ ایسے میں پارٹی کے ان دماغوں اور ذہنوں کی بھی قلعی کھل کر سامنے آگئی جو محکمہ جاتی اصلاحات اور معاشی میدان کے سقراط اور ارسطو تصور کئے جاتے تھے لہٰذا میری نظر میں حکومت کی 3 سالہ کارکردگی پر کسی قسم کی کوئی تنقید بنتی نہیں کیونکہ ایک تو ان کے پلے کچھ نہیں تھا اور دوسرا الجھے ہوئے امور کو سلجھانے میں کچھ وقت درکار تھا ان کٹھن حالات کے باوجود پھر بھی وزیراعظم پاکستان کی جانب سے حکومتی کارکردگی کی تشہیری مہم میں صنعتوں کی شرح نمو اور زرمبادلہ کے ذخائر میں اضافے کو حکومت کی اعلیٰ اور مثالی کارکردگی گردانا گیا ہے جبکہ عوام اس اعلیٰ اور مثالی کارکردگی کے ثمرات سے فیضیاب ہونے سے قاصر رہے ہیں جو مسلسل مہنگائی اور بے روزگاری کی چکی میں پس رہے ہیں۔
$$$123$$$
تبدیلی سرکار کی 3 سالہ کارکردگی کیسی رہی اس بحث سے ہٹ کر عمران خان کی جانب سے خصوصی تقریب میں جو ”خطاب“ (ذرائع ابلاغ کی رپورٹنگ کے مطابق) کیا ہے وہ اپنی حساسیت کے اعتبار سے غیر معمولی اہمیت کا حامل ہے جس میں یہ برملا کہا گیا ہے کہ غلطیاں صرف سیاستدانوں سے نہیں سبھی سے ہوتی ہیں لیکن اس کا مطلب یہ نہیں کہ پیچھے پڑ جائیں اور برا بھلا کہا جائے۔
$$$123$$$
مافیا فوج کے پیچھے اس لئے پڑی ہے کہ وہ حکومت گرا دے،یہاں قابل غور امر یہ ہے کہ وزیراعظم کی طرف سے حقیقت پسندی کا مظاہرہ تو کیا گیا ہے لیکن یہاں سوال یہ پیدا ہوتا کہ کیا فوج اور عدلیہ کی جانب سے اگر کوئی غلطیاں کی گئیں ہیں تو کیا کبھی ان کا ازالہ کیا گیا ہے۔ایک جانب ماضی کی غلطیوں کا ذکر تو دوسری جانب کسی ایک ادارے کو ریاست کا طاقتور ترین ادارہ ہونے کا تاثر دیا گیا جبکہ ماضی میں آئین کے ساتھ ہونے والی چھیڑ چھاڑ کی غیر معمولی روایت بھی ہمارے سامنے موجود ہے۔
$$$123$$$
اس میں کوئی دورائے نہیں ہیں کہ افغان جنگ ہماری نہیں بلکہ خالصتاً امریکہ کی جنگ تھی لیکن ماضی کے حکمرانوں نے امریکہ کی مدد کی۔وزیراعظم عمران خان اس حقیقت کا اعتراف کرتے ہوئے کچھ مصلحت کا شکار ہوئے ہیں کیونکہ ماضی کے حکمرانوں کا نام لئے بغیر یہ بیان دیا گیا۔افغانستان میں جب سوویت یونین یعنی روس 1979ء کے خلاف امریکہ کی جنگ لڑی گئی تو اس وقت ملک میں کس کی حکومت تھی؟اور اس جنگ میں امریکہ کا اتحادی بننے کا فیصلہ کس نے کیا تھا؟اسی طرح نائن الیون 2001ء کے بعد جب افغانستان میں طالبان اور القاعدہ کے خلاف امریکہ کی جنگ شروع ہوئی تو اس وقت بھی کون برسراقتدار تھا اور اس جنگ میں بھی امریکی اتحادی ہونے کا شرف کس کو حاصل ہوا؟کیا قوم اور عوام کے منتخب نمائندوں کا ان جنگوں میں کوئی عمل دخل تھا؟۔
$$$123$$$
وزیراعظم عمران خان کا یہ دعویٰ ہے کہ وہ ملک کی لوٹی ہوئی دولت کا حساب لیں گے اور اس ضمن میں ماضی کے سیاسی حکمرانوں کے خلاف احتسابی عمل بھی جاری ہے لیکن کیا یہ احتسابی عمل غیر جانبداری کے ساتھ کیا جا رہا ہے؟۔تبدیلی سرکار اپنی 3 سالہ کارکردگی کی تشہیر کر رہی ہے جبکہ عوام تبدیلی کے نعرے اور تحریک انصاف کی حکومت کو 3 سال سے جھیل رہے ہیں لہٰذا ایسے میں وزیراعظم عمران خان کو اپنی حکومت کی 3 سالہ کارکردگی کی تشہیر کرنے کی ضرورت ہی نہیں تھی نجانے کہاں سے اور کیوں کر وزیراعظم عمران خان کو یہ مشورہ دیا گیا ہے کہ وہ اپنی حکومت کی کارکردگی کی تشہیر کریں جبکہ ملک کے ہر گوشے اور چوک میں ہر روز تبدیلی سرکار کی کارکردگی کا ڈنکا پیٹا جا رہا ہے۔
$$$123$$$
دفاعی ادارے ریاست کی بقاء کے ضامن ہوتے ہیں اور اداروں کا باہمی احترام ہی ریاست کے استحکام کی ضمانت ہے لہٰذا جب ماضی کے حکمرانوں سے ملک کی لوٹی ہوئی دولت کا حساب لینے کی بات کی جاتی ہے تو ایسے میں صرف سیاسی حکمرانوں کو ہی کٹہرے میں کیوں لایا جاتا ہے؟حالانکہ ہونا تو یہ چاہئے کہ قیام پاکستان کے بعد ملکی سلامتی اور خوشحالی پر جس نے بھی شب خون مارا اسے سرعام کٹہرے میں لایا جائے تاکہ آئندہ سے کسی کو یہ جرات نہ ہو کہ وطن عزیز سے غداری کی جائے یقینا یہ ماضی کے سیاسی حکمران دودھ کے دھلے نہیں ہیں،یہ خوش آئند امر ہے کہ غلطی سدھاری جا رہی ہے لیکن مقام افسوس کہ وہ بھی ادھوری۔۔۔اور اگر یہ ایسے ہی ادھوری رہتی ہے تو پھر اسے ”ڈھونگ“ سے ہی تعبیر کیا جائے گا۔
$$$123$$$
بھارت پاکستان کو معاشی،عسکری،سیاسی اور معاشرتی لحاظ سے کمزور مملکت بنانے کیلئے کوئی بھی موقع ہاتھ سے نہیں جانے دے رہا۔”بنیئے“ کی جانب سے آبی جارحیت کا سلسلہ مسلسل جاری ہے کہی بغیر وارننگ پانی چھوڑنے سے پانی کی سطح بلند ہو رہی ہے تو کہی دریاؤں کی دھرتی صحراؤں میں تبدیل ہو رہی ہے۔
$$$123$$$
بھارت دریائے سندھ میں گرنے والے ندی نالوں پر بھی 14 چھوٹے ڈیم بنا رہا ہے،جہلم سے ایک اور بگلیہار سے 2 نہریں نکال کر راوی میں ڈالی جا رہی ہیں اور راوی کا پانی ستلج میں ڈال کر راجستھان لے جایا جا رہا ہے۔جہلم پر 12 اور چناب پر مزید 20 چھوٹے ڈیم بنائے جانے کے منصوبوں پر بھی کام جاری ہے اور یہ تمام آبی تجاوزات ان دریاؤں پر ہو رہی ہیں جو سندھ طاس معاہدے کے تحت پاکستان کے حصے میں آتے ہیں۔
$$$123$$$
وطن عزیز میں بڑھتا ہوا پانی اور توانائی کا بحران شدت اختیار کرتا جا رہا ہے جو کہ ایک لمحہ فکریہ ہے۔پانی کی کمی کی وجہ سے زیر کاشت رقبہ 22.3 ملین ہیکٹر سے کم ہو کر 21.2 ملین ہیکٹر رہ گیا ہے۔پانی کی کمی کا آغاز 1948ء سے ہوا اور تاحال جاری ہے۔قومی سطح پر اس وقت جتنے بھی بنیادی مسائل ہیں سب سے بڑا ایشو بھارت کی آبی جارحیت ہے۔
$$$123$$$
1950ء میں پانی کی فی کس مقدار 5830 کیوبک میٹر تھی اب صرف ایک ہزار کیوبک میٹر ہے اور اندازہ یہی لگایا جا رہا ہے کہ 2025ء تک یہ صرف 550 کیوبک میٹر رہ جائے گی۔
$$$123$$$
پاکستان میں توانائی بحران سنگین صورت اختیار کر چکا ہے اور اس کا اندازہ اس امر سے لگایا جا سکتا ہے کہ پاکستانی معیشت میں ریڑھ کی ہڈی کا کردار ادا کرنے والے روشنوں کے شہر کراچی میں حال ہی میں جو بجلی بحران پیدا ہوا اس سے ہزاروں افراد زندگی کی بازی ہار گئے ان دنوں ملک بھر میں پانی اور بجلی کا بحران شدت اختیار کرتا جا رہا ہے لیکن تاحال اس بحران پر کنٹرول کرنے کیلئے حکومتی سطح پر محض زبانی جمع خرچ کے کوئی عملی اقدامات نہیں دئیے گئے۔
$$$123$$$
یاد رہے کہ اسی منفی پالیسی پر عمل کرتے ہوئے ستمبر 2020ء میں مودی نے یورپی یونین سے مطالبہ کیا تھا کہ بھارت کے باسمتی چاول کو ”جغرافیائی شناخت“ سے نوازا جائے تاکہ پاکستان سے باسمتی چاول کی برآمد کو ضرب پہنچائی جا سکے۔مقام افسوس ہے کہ مسلم لیگ ن اور پیپلز پارٹی کے ادوار میں ایک طرف بعض پاکستانی سیاسی رہنماء اقتدار و ذاتی اناء کی خاطر پستی کی انتہاء تک پہنچ کر مادر وطن کا سودا کرتے رہے دوسری سمت مودی سرکار نے پوری قوت سے پاکستان کے خلاف ”ہائبرڈ جنگ“ چھیڑے رکھی۔
$$$123$$$
دنیا بھر میں چھوٹے بڑے ڈیموں کی تعداد 10 لاکھ ہے جن میں پانی ذخیرہ کرنے کی صلاحیت 8300 ہزار کیوبک کلو میٹر ہے،جبکہ عالمی سطح پر دنیا کے کل ڈیموں کا 59.7 فیصد ایشیا میں ،21.1 فیصد شمالی امریکہ،12.6 فیصد یورپ،3.3 فیصد افریقہ،2 فیصد جنوبی افریقہ اور 1.3 فیصد آسٹریلیا میں ہیں۔50 ہزار ایسے بڑے ڈیم ہیں جن کی اونچائی 200 فٹ سے زائد ہے۔بڑے ڈیم رکھنے کے حوالے سے 19 ہزار ڈیمز کے ساتھ چین پہلے نمبر پر،8100 ڈیمز کے ساتھ امریکہ دوسرے اور بھارت 4 ہزار ڈیمز کے ساتھ تیسرے نمبر پر ہے۔
$$$123$$$
بھارت کے پاس 1947ء میں صرف 300 ڈیمز تھے جن کی اس وقت تعداد 4 ہزار تک پہنچ چکی ہے اور ان ڈیمز کو 20 لاکھ 8 ہزار مربع کلو میٹر پر مشتمل زرعی زمین اور 37 ہزار 367 میگا واٹ بجلی پیدا کرنے والے 36 پاور سٹیشن کے لئے بھی استعمال کیا جاتا ہے لیکن ملکی زراعت، توانائی کے شعبے میں بحران اور پینے کے صاف پانی کی فراہمی کے لئے مسائل کے شکار پاکستان میں صرف 18 ڈیم ہیں،پاکستان دنیا کا وہ واحد ملک ہے جہاں 1974ء کے بعد کوئی ڈیم نہیں بنایا گیا،جو دنیا بھر کے 10 لاکھ ڈیمز کے سامنے اونٹ کے منہ میں زیرے کے مترادف ہیں۔
$$$123$$$
ڈیموں کی تعمیر سے کوئی انکار نہیں کر سکتا اور موجودہ حالات میں تو ان کی ضرورت شدت سے محسوس کی جا رہی ہے لیکن یہ سمجھ سے بالاتر ہے کہ ان ڈیموں کی تعمیر میں رکاوٹیں کیوں کھڑی کی جا رہی ہیں۔کالا باغ ڈیم کی تعمیر کا باقاعدہ کام 1953ء میں شروع ہوا تھا، اس ڈیم کی خصوصیت یہ ہے کہ اس ڈیم میں دریائے سندھ کے علاوہ دریائے کابل،دریائے کنٹر،دریائے سوات،دریائے دیر اور دریائے سوان کا پانی بھی جمع ہو سکتا ہے کیونکہ کالا باغ کا علاقہ ہی وہ مناسب جگہ ہے جہاں ان دریاؤں کا اتصال ہوتا ہے۔
$$$123$$$
پانی کی عدم دستیابی کے باعث صوبہ بلوچستان،سندھ اور جنوبی پنجاب میں ہزاروں انسانی جانیں ضائع ہو رہی ہیں۔لاکھوں افراد پانی کی کمی کے باعث نقل مکانی پر مجبور ہیں۔پانی کی بڑھتی ہوئی ضرورت کے پیش نظر عالمی سطح پر پانی کا اوسطاً ذخیرہ 40 فیصد،بھارت میں 54 فیصد ہے اور پاکستان میں صرف 9 فیصد ہے۔
$$$123$$$
پانی کی کمی کی وجہ سے لاکھوں ایکڑ رقبے پر کھڑی فصلیں تباہ ہو رہی ہیں یہی صورتحال برقرار رہی تو خدانخواستہ خدشہ ہے کہ کہیں یہاں ایتھوپیا اور صومالیہ جیسے ہی حالات پیدا نہ ہو جائیں اور شمالی کوریا اور روانڈا کی طرح ہماری انتہائی زرخیز زرعی زمینیں اجاڑ، ویران اور بے آباد نہ ہو جائیں۔
$$$123$$$
بھارت کی طرف سے پاکستان آنے والے دریاؤں پر ڈیم بنانے اور ان دریاؤں میں پانی کا بہاؤ کنٹرول کرنے کے اقدامات پر ایکشن کیوں نہیں لیا جا رہا؟،ہماری قیادت نے خاموشی کیوں اختیار کر رکھی ہے؟۔پاکستان میں ڈیموں کی تعمیر اور پانی ذخیرہ کرنے کے انتظامات درست نہ ہونے کی وجہ سے اوسطاً سالانہ 20 ملین ایکڑ فٹ پانی ضائع ہو جاتا ہے اور پانی کی کمی سے پاکستان میں ہر سال سینکڑوں ایکڑ پر مشتمل زمین پر کاشت نہیں کی جا سکتی۔چیف جسٹس آف پاکستان کا ڈیموں کی تعمیر کیلئے اُٹھایا گیا اقدام قابل تحسین ہے لہٰذا ضرورت اب اس امر کی ہے کہ بھارتی آبی جارحیت کا جواب دینے کیلئے پوری قوم یکجہتی کا مظاہرے کرے۔
$$$123$$$
بھارت میں اسلاموفوبیا میں روز بروز اضافہ ہوتا جا رہا ہے مسلمانوں کا اسلامی تشخص مٹانے کیلئے مسلم عظمت رفتہ کی نشانیاں،علامتیں، اسلامی ثقافت کو ہندو رنگ میں ڈھالنے کی سازشیں عروج پر ہیں جس کی بڑی مثال مسلم حکمرانوں و رہنماؤں سے منسوب شہروں،عمارتوں اور مقامات کے تاریخی نام تبدیل کئے جا رہے ہیں۔
$$$123$$$
بھارت میں مودی کی فسطائی بھارتی حکومت اتر پردیش میں الہٰ آباد کا نام تبدیل کرنے کے بعد دیگر بھارتی شہروں کے نام تبدیل کر رہی ہے علی گڑھ کو ہری گڑھ میں بدلنے کی تیاری ہے۔اتر پردیش میں مودی کی منظور نظر یوگی حکومت علی گڑھ کا نام ہری گڑھ رکھنے کی تیاریاں کر رہی ہے اور اس سلسلے میں علی گڑھ کی ضلعی پنچایت نے ایک قرارداد بھی منظور کر لی ہے۔
$$$123$$$
علی گڑھ مسلم یونیورسٹی تعلیمی سرگرمیوں کے ساتھ ہی جدوجہد آزادی اور تقسیم ہند کی تاریخ کی بھی گواہ رہی ہے۔سخت گیر ہندو تنظیموں کو علی گڑھ پسند نہیں اور وہ اس کا نام تبدیل کرنے کا مطالبہ کرتی رہی ہیں۔علی گڑھ میں مسلم طبقے کی اچھی خاصی تعداد آباد ہے تاہم حالیہ انتخابات کے بعد پنچایت پر سخت گیر موٴقف کی حامل ہندو نظریاتی تنظیم بی جے پی کا کنٹرول ہے اور اس نے اتفاق رائے سے یہ قراردار منظور کی ہے۔
$$$123$$$
ضلعی پنچایت کے صدر وجے سنگھ نے میڈیا سے بات چیت میں اس کی تصدیق کرتے ہوئے کہا،علی گڑھ کو ہری گڑھ کرنے کی تجویز پیش کر دی گئی ہے۔فرقہ پرست یوگی حکومت گزشتہ چند برسوں کے دوران الہٰ آباد،مغل سرائے اور فیض آباد جیسے تاریخی شہروں کے نام بدل چکی ہے اور کوئی تعجب کی بات نہیں کہ علی گڑھ کا نام بھی بدل جائے۔جبکہ ہندو تنظیموں کا پروپیگنڈہ ہے کہ ماضی میں اس شہر کا نام ہری گڑھ تھا اور مسلمانوں نے اسے تبدیل کرکے علی گڑھ کر دیا تھا،اسی لئے وہ اس کا نام بدلنے کا مطالبہ کر رہی ہیں۔
$$$123$$$
تاہم موٴرخین اسے مسترد کرتے ہیں۔ ان کے مطابق اس کا کوئی تاریخی ثبوت نہیں ہے کہ علی گڑھ کا نام پہلے کچھ اور تھا۔مسلم اداروں کی نمائندہ تنظیم آل انڈیا مسلم مجلس مشاورت کے صدر نوید حامد نے کہا کہ بی جے پی ریاستی انتخابات سے قبل،”حتیٰ الامکان فرقہ پرستی اور مسلم برادری کے خلاف نفرت پھیلانے کی کوشش میں ہے تاکہ سیاسی فائدہ حاصل کر سکے۔
$$$123$$$
بی جے پی کے پاس انتخابات کے لئے اسی طرح کے فرسودہ دعوے ہیں جو تاریخی اعتبار سے جھوٹے ہیں۔“علی گڑھ کے سابق ایم ایل اے ضمیر اللہ شاہ بھی ان کی اس بات کی تائید کرتے ہیں۔انہوں نے کہا کہ یہ سب آئندہ انتخابات کیلئے ہے،”بی جے پی چاہتی ہے کہ کسی بھی طرح ہندو مسلم میں اختلافات پیدا ہوتے رہیں،علی گڑھ کو ہری گڑھ کیا جائے تاکہ شہر کا پرامن ماحول خراب ہو سکے۔
$$$123$$$
“ان کا کہنا تھا کہ اس مطالبے کو عوام کی بھی حمایت حاصل نہیں ہے اور علی گڑھ کوئی معمولی شہر تو ہے نہیں،”یہاں سے لوگ پوری دنیا میں پھیلے ہوئے ہیں،جو علی گیریئن کہلاتے ہیں۔یہ شہر سر سید کے نام اور ان کی تحریک سے معروف ہے اگر نام تبدیل کیا جاتا ہے تو بھارت کو عالمی سطح پر بھی شرمندگی اٹھانی پڑے گی۔“
$$$123$$$
نوید حامد نے کہا کہ مسلم تنظیمیں بطور احتجاج زیادہ سے زیادہ ایک خط لکھ سکتی ہیں۔
$$$123$$$
”وہ اور زیادہ کر بھی کیا سکتی ہیں؟یہ ایک طویل قانونی لڑائی ہے اسے عدالت میں چیلنج کیا جائے گا۔باقی کچھ بھی کرنا بی جے پی کے ایجنڈے پر چلنے کے مترادف ہو گا۔“
$$$123$$$
علی گڑھ مسلم یونیورسٹی بھارت کا معروف تعلیمی ادارہ ہے جس کا جدوجہد آزادی میں ایک اہم کردار تھا۔بانی پاکستان محمد علی جناح اس دور میں اکثر اس یونیورسٹی میں خطاب کیلئے آتے تھے اور موٴرخین کے مطابق قیام پاکستان میں بھی علی گڑھ مسلم یونیورسٹی سے فارغ التحصیل طالب علموں کا بڑا کردار تھا۔
$$$123$$$
بانی پاکستان قائداعظم محمد علی جناح یونیورسٹی کے تاحیات رکن تھے اور مستقل رکن کی حیثیت سے ان کی تصویر آج بھی یونیورسٹی میں آویزاں ہے۔تاہم ہندو تنظیمیں ان کی تصویر ہٹانے کا مطالبہ بھی کرتی رہی ہیں اور اس پر بھی کئی بار ہنگامہ ہو چکا ہے۔ دوسری جانب بھارتی وزیراعظیم نریندر مودی نے سب سے باوقار کھیل ایوارڈ’راجیو گاندھی کھیل رتن‘کا نام تبدیل کرکے اس کا نام میجر دھیان چند کھیل رتن کر دیا تھا،جس کے بعد سے ،یو پی میں خاص طور پر،کئی تاریخی شہروں کے نام بدلنے کا مطالبہ زور پکڑتا جا رہا ہے۔
$$$123$$$
بھارتیہ جنتا پارٹی کے ہندو فرقہ پرست رہنماؤں نے یوگی حکومت سے کہا ہے کہ شہر مراد آباد،فیروز آباد اور مین پوری کے نام تبدیل کرنے کی ضرورت ہے۔ان کے مطابق یہ تمام نام مسلم حکمرانوں نے رکھے تھے اس لئے فیروز آباد کو چندر نگر،مین پوری کو ایک ہندو سادھو کے نام پرمیان پوری کر دیا جائے۔یہ تمام مطالبات ایسے وقت کیے جا رہے ہیں جب ریاستی انتخابات میں محض چھ ماہ کا وقت بچا ہے۔
$$$123$$$
ہندو توا ریاستی حکومت فیض آباد کو ایودھیا،آلہ آباد کو پریاگ راج اور مغل سرائے کا نام دین دیال اپا دھیائے پہلے ہی کر چکی ہے۔چند روز قبل دہلی میں ہندو انتہا پسندوں نے بابر روڈ کے بورڈ پر بابر کے نام پر سیاہ رنگ پھینک دیا تھا۔ہندو تنظیمیں ماضی کے مسلم حکمرانوں کا تمسخر اڑاتی رہتی ہیں اسی لئے بی جے پی کی حکومت نے دہلی کے معروف اورنگ زیب روڈ کا نام بھی بدل دیا تھا۔
$$$123$$$
عالمی شہرت یافتہ شہر دیوبند کا نام ایک مرتبہ پھر بدلنے کا مطالبہ ہندو شدت پسند تنظیموں کی جانب سے شروع کر دیا گیا ہے۔دیو بند کا نام بدل کر دیو ورند نام کئے جانے کا مطالبہ کیا جا رہا ہے۔ہندو شدت پسند تنظیم بجرنگ دل نے اسے لے کر مہم بھی شروع کر دی ہے،اسی کے تحت بجرنگ دل نے لوگوں سے رابطہ کرنا شروع کر دیا ہے اور گھر گھر پہنچ کر دیو بند کا نام دیو ورند کئے جانے کا مطالبہ حکومت اتر پردیش سے کیا جا رہا ہے۔
$$$123$$$
ان کے مطابق دیو ورند کا مطلب دیوتاؤں کے ون سے ہے اور قدیم دور میں اس مقام پر گھنے درخت پائے جاتے تھے۔مہا بھارت کے وقت میں پانڈو بھی بنواس کے دوران انہیں گھنے دنوں میں کچھ وقت کیلئے آکر رُکے تھے۔اس کی تفصیل قدیم کتابوں میں بھی ملتی ہے۔
$$$123$$$
دکاس تیاگی نے کہا کہ ریاست اتر پردیش کے وزیر اعلیٰ یوگی آدتیہ ناتھ جس طریقہ پر دیگر مغل دور کے ناموں کو تبدیل کر رہے ہیں،اسی طرح دیو بند کا نام بھی دیو ورند کیا جانا چاہئے۔
$$$123$$$
وشو ہندو پریش نے 2015ء میں علی گڑھ کا نام تبدیل کرکے”ہری گڑھ“ کرنے کی تجویز پیش کی تھی۔ملکی و بین الاقوامی سطح پر اس شہر کی اپنی اہمیت ہے۔کلیان سنگھ نے 1992ء میں وزیر اعلیٰ کے منصب پر فائز رہ کر علی گڑھ کا نام بدلنے کی کوشش کی تھی لیکن ناکام رہے۔اعظم گڑھ کا نام”آریم گڑھ“ ہو سکتا ہے۔پروانچل میں ووٹروں کی حمایت حاصل کرنے کے لئے اعظم گڑھ کا نام تبدیل کرکے ”آریم گڑھ“ کرنے کی تیاریاں شروع کر دی گئیں۔
$$$123$$$
یہ مطالبہ کافی پرانا ہے۔وزیر اعلیٰ یوپی یوگی آدتیہ ناتھ اپنی انتخابی مہم کے دوران عوامی اجلاس میں اعظم گڑھ کا نام ”آریم گڑھ“ لے کر کیا کرتے تھے۔مظفر نگر کا نام ”لکشمی نگر“اور آگرہ کا نام”اگرون“ ہو سکتا ہے۔شمالی آگرہ کے رکن اسمبلی جگن پرسادگرگ نے وزیر اعلیٰ کو خط ارسال کرکے آگرہ کا نام بدل کر ”اگرون“ کرنے کا مطالبہ کیا۔1633ء میں شاہ جہاں کے دور حکومت میں سید مظفر خان نے ضلع مظفر نگر کو آباد کیا تھا۔
$$$123$$$
انہوں نے کہا کہ ضلع کا نام تبدیل کرنے کا مطالبہ کرنے والے سنگیت سوم فرقہ وارانہ فسادات کے ملزم ہیں۔
$$$123$$$
برصغیر کی تقسیم سے قبل ہندوستان میں 1857ء کے بعد سے تقسیم کے مرحلے تک ایک محتاط اندازے کے مطابق 3 لاکھ سے زائد مسلمان شہید کیے گئے۔1947ء سے لے کر اب تک مختلف فسادات اور انکاؤنٹر کے نام پر 150000مسلمان مارے گئے۔جتنے مسلمان مارے گئے اس کی دگنی تعداد اپاہج بنا دی گئی اور یہ سب سیکولر بھارت میں ہوا اور بڑے طمطراق سے ہو رہا ہے۔
$$$123$$$
ایسا لگتا ہے کہ ہندو بنیا کو مسلمانوں پر ستم ڈھانے کی کھلی چھٹی دی گئی ہے اور عالمی فسطائی طاقتوں کی سرپرستی میں مسلم قتل عام جاری ہے۔اعداد و شمار کے مطابق اب تک 52 ہزار سے زیادہ چھوٹے بڑے فرقہ وارانہ فسادات رونما ہوئے جن میں بھارتی اقلیتوں بالخصوص مسلمانان ہند کے خون سے ہولی کھیلی گئی۔بھارت میں مسلمانوں کی ہمدرد و خیر خواہ کہلوانے والی کانگریس اقتدار میں ہو یا فرقہ پرست بھگوا پارٹی بی جے پی کی حکومت دونوں صورتوں میں مسلمان ہی تختہ مشق بنتے ہیں۔
$$$123$$$
آج بھارت میں بسنے والے مسلمانوں کی زبوں حالی کا عالم یہ ہے کہ ان کی زندگیاں نچلے درجے کے دلتوں سے بھی بدتر ہے۔تعلیم،روزگار،سیاسی سماجی و معاشی ترقی کے دروازے ان پر بند ہیں۔یعنی یہاں نہ مسلمانوں کی جان محفوظ ہے اور نہ آبرو۔بھارت کے کسی بھی حصے میں جب دنگا فساد ہوتا ہے تو سب سے پہلے عزت مآب مسلم خواتین کو ہی درندگی کا شکار بنایا جاتا ہے۔
$$$123$$$
بھاگل پور،گجرات،آسام(نیلے)اور مظفر نگر فسادات اس کی بدترین مثالیں ہیں۔بھارتی مسلمانوں کی معاشی طور پر کمر توڑنے اور انہیں پسماندگی کے اندھیروں میں دھکیلنے کے لئے باقاعدہ منظم سازش کے تحت فرقہ وارانہ فساد کو موٴثر ہتھیار بنایا گیا۔
$$$123$$$
ہندو فرقہ پرست وزیراعظم نریندر مودی کے برسر اقتدار آنے کے بعد مذہبی دہشت گردی کے شاہکار’لو جہاد‘مسلم مخالف پروپیگنڈہ کے بعد ایک نئی سازش تیار کی ہے کہ غریب مسلمانوں پر عرصہ حیات اس قدر تنگ کر دیا جائے کہ وہ ہندو مت اختیار کرنے پر مجبور ہو جائیں۔
$$$123$$$
گائے ذبحہ پر پابندی کی آڑ میں مسلمانوں کے گلے کاٹنے کا ہولناک سلسلہ بھی اسی مذموم سلسلے کی ایک کڑی ہے۔افسوسناک پہلو یہ ہے کہ عالمی برادری اور حقوق انسانی کی بین الاقوامی تنظیموں نے بھارتی دہشت گردی کے خلاف چپ سادھ رکھی ہے۔ان بنیاد پرست اور تشدد پسند تنظیموں نے مقامی میڈیا کو بھی قابو میں کر رکھا ہے۔اور بھارتی حکمران بھی ان تنظیموں کے ہاتھوں یرغمال ہو چکے ہیں۔
$$$123$$$
یہی وجہ ہے کہ ان ہندو دہشت گردوں کو اقلیتوں بالخصوص مسلمانوں پر ظلم ڈھانے کی کھلی چھٹی دے رکھی ہے۔حالات و واقعات نے یہ بھی ثابت کر دیا ہے کہ بھارت میں سیکولر ازم نام کی کوئی چیز نہیں رہی۔وہاں کا معاشرہ انتہا پسندی،ذات پات،تعصب اور درجہ بدنی کے کٹر نظریات پر قائم ہے۔
$$$123$$$
بھارت میں بڑھتی ہوئی مذہبی دہشت گردی،جنونیت خود بھارت کے لئے بھی خطرناک ثابت ہو سکتی ہے۔
$$$123$$$
اس میں کوئی شک نہیں کہ ہندو فرقہ پرست مسلمانوں سے ہزار سالہ دور حکمرانی کا بدلہ لینا چاہتے ہیں جس کا اظہار کرتے ہوئے بی جے پی کے فرقہ پرست لیڈر آنجہانی اشوک سنگھل نے بارہا اپنی زہریلی تقریروں اور بیانات میں کرتے ہوئے کہا کہ انہیں کئی سو سالوں بعد ہندوستان پر اقتدار ملا ہے اور اب وہ ہندو راشٹر کے خواب کی تکمیل کرتے رہیں گے بلکہ اشوک سنگھل کی آخری رسومات کی تقریب میں بھی وزیراعظم نریندر مودی سمیت اور مابھارتی اور دیگر انتہا پسند لیڈروں نے وعدہ کیا کہ وہ ”ہندو راشٹر“ کے قیام کا خواب ضرور پورا کریں گے۔
$$$123$$$
وزیر خارجہ شاہ محمود قریشی نے ملتان میں حسینیہ کانفرنس اور میڈیا سے گفتگو میں واضح کیا ہے کہ خطے میں دیرپا امن پاکستان کی ترجیح ہے اور پاکستان اسلام فوبیا کے خلاف مسلم امہ کی آواز بن گیا ہے۔انہوں نے کہا کہ کشمیریوں پر بھارتی مظالم کو پوری دنیا پر واضح کر دیا گیا ہے۔ جنوبی پنجاب میں بلدیاتی انتخابات میں کامیابی کی راہ ہموار کرنے کیلئے سیاسی جماعتیں ان دنوں بھرپور متحرک ہو چکی ہیں۔
$$$123$$$
جنوبی پنجاب پی پی کے صدر اور سابق گورنر پنجاب مخدوم سید احمد محمود نے پارٹی چیئرمین بلاول بھٹو زرداری کو یقین دہانی کرائی ہے کہ بہت سی اہم قد آور شخصیات پی پی میں شمولیت کا اعلان کرنے والی ہیں۔بلاول بھٹو زرداری کا جودہ بیانیہ بھی یہی ہے کہ پی پی جنوبی پنجاب میں سیاسی دھماکہ کرنے کی پوزیشن میں ہے۔
$$$123$$$
انہوں نے پارٹی عہدیداروں پر واضح کیا ہے کہ بلوچستان کے بعد جنوبی پنجاب میں بھی جلد سیاسی دھماکہ متوقع ہے۔
$$$123$$$
ذرائع کے مطابق عنقریب ملتان یا جمال دین والی،رحیم یار خان میں بلاول بھٹو زرداری کی موجودگی میں جنوبی پنجاب کے کئی اہم سیاسی رہنما پی پی میں شمولیت کا اعلان کر سکتے ہیں۔مخدوم سید احمد محمود کا کہنا ہے کہ 2018ء کے انتخابات میں پی ٹی آئی نے جنوبی پنجاب کی عوام سے جو وعدے کئے تھے وہ ابھی تک پورے نہیں کئے گئے۔جنوبی پنجاب سیکرٹریٹ کا قیام بھی محض لالی پاپ کی حیثیت رکھتا ہے لہٰذا آئندہ الیکشن میں پی پی مضبوط امیدوار میدان میں اتار کر تحریک انصاف کی موجودہ فتح کو شکست میں تبدیل کر سکتی ہے۔
$$$123$$$
جنوبی پنجاب کے مختلف اضلاع اور ملتان میں اس وقت امن و امان کی صورتحال تسلی بخش نہیں ہے۔بہاوٴالدین زکریا یونیورسٹی ملتان میں فوڈ سائنسز کے طالب علم کلیم سہو کو یونیورسٹی کے ایک طالب علم اویس جٹ نے خنجر کے وار کرکے گزشتہ دنوں قتل کر دیا تھا۔انہوں نے ایک کانفرنس میں الزام لگایا ہے کہ یونیورسٹی انتظامیہ کو منشیات فروشی کا دھندہ کرنے کی نشاندہی کرنے پر طالب علم کو قتل کیا گیا ہے۔
$$$123$$$
یونیورسٹی میں ان دنوں خوف و ہراس پھیل چکا ہے جبکہ وائس چانسلر منصور اکبر کنڈی نے ہاسٹل کو سیل کرنے کا حکم دیا ہے۔عوامی اور سیاسی حلقے امن و امان کی ناکامی پر ضلعی انتظامیہ کے ساتھ وائس چانسلر کو بھی برابر کا ذمہ دار قرار دے رہے ہیں۔ملزم اویس جٹ کو گرفتار کر لیا گیا ہے اور معاملے کی تحقیقات کی جا رہی ہیں اس واقعے کو یونیورسٹی انتظامیہ اور سکیورٹی کی نااہلی بھی قرار دیا جا رہا ہے اگر آئس نشہ وائرل کرنے کی ویڈیو وائرل ہونے پر وی سی اور ضلعی انتظامیہ ایکشن لیتی تو اس قسم کی صورتحال سامنے نہ آئی۔
$$$123$$$
مختلف حلقوں کا کہنا ہے کہ سکیورٹی آفیسر کا تعلق شعبہ ٹرانسپورٹ سے ہے جبکہ سکیورٹی کے معاملات کیلئے کسی پروفیشنل سکیورٹی آفیسر کی تعیناتی ضروری ہے۔ملتان کی ضلعی انتظامیہ پولیس اور وائس چانسلر کی کارکردگی پر حالیہ واقعہ ایک سوال ہے لہٰذا اعلیٰ حکام کو اس معاملے کی تحقیقات کے بعد ضرور ایکشن لینا چاہئے۔
$$$123$$$
جنوبی پنجاب میں انتظامیہ کے بہتر انتظامات اور ہم آہنگی کی قائم فضا کی وجہ سے عاشورہ محرم امن و امان اور خیر سگالی کے ساتھ گزرنے پر مذہبی عوامی اور سیاسی حلقوں کی طرف سے اطمینان کا اظہار کیا گیا ہے۔
$$$123$$$
محرم الحرام کے موقع پر سول ڈیفنس اور ریسکیو جوان عوامی خدمت کے جذبے سے سرشار نظر آئے۔10 محرم الحرام کے مرکزی جلوس کے دوران ضلعی انتظامیہ ملتان کی جانب سے قائم طبی میڈیکل کیمپس میں تعینات سول ڈیفنس اور ریسکیو اہلکار عزاداروں کی بھرپور خدمت کرتے رہے اور فوری طبی امداد کی فراہمی کیلئے کوشاں رہے۔سوشل میڈیا پر سول سوسائٹی نے ریسکیو اور سول ڈیفنس کے ان جوانوں کو کڑی دھوپ میں بے لوث خدمت فراہم کرنے پر سراہا ہے۔
$$$123$$$
ڈپٹی کمشنر علی شہزاد نے تمام محکموں کو 9 اور 10 محرم الحرام پر مثالی سروسز فراہم کرنے پر شاباش دیتے ہوئے محرم الحرام کے باقی دنوں میں بھی اسی جذبے سے کام کرنے کی توقع کا اظہار بھی کیا ہے۔
$$$123$$$
صوبائی وزیر توانائی ڈاکٹر اختر ملک نے کہا ہے کہ یوم عاشور پر انتظامیہ،سیاسی قیادت اور امن کمیٹی سمیت مذہبی عمائدین کے عزم اور اقدامات کی بدولت امن و امان کی مثالی صورتحال رہی۔
$$$123$$$
شہر اولیاء کے باسیوں نے ایک بار پھر یہ ثابت کیا کہ وہ امن کے داعی ہیں اور کسی شرپسندی کی حمایت نہیں کرتے۔صوبائی وزیر نے انتظامیہ کو سراہتے ہوئے کہا کہ محرم الحرام پر مذہبی ہم آہنگی برقرار رکھنے اور فول پروف انتظامات پر تمام اداروں کو خراج تحسین پیش کرتے ہیں۔صوبائی وزیر توانائی ڈاکٹر اختر ملک نے کہا کہ یوم عاشور کے تمام جلوس بروقت اور پرامن ماحول میں اختتام پذیر ہونا موٴثر اقدامات کی بدولت ہے،شہر کی فضائکو پرامن بنانے میں تمام سٹیک ہولڈرز کا کردار ہے۔
$$$123$$$
انہوں نے کہا کہ حکومت پنجاب نے محرم الحرام کے موقع پر ہر قسم کی شرپسندی سے نمٹنے کے لئے جامع حکمت عملی مرتب کی جس کے نتیجے میں عزاداری کے تمام مراحل بخوبی سر انجام پا گئے۔جنوبی پنجاب کے سیاسی منظر نامے میں مستقبل قریب میں کئی تبدیلیاں متوقع ہیں اگرچہ تحریک انصاف نے 2018ء کے عام انتخابات میں اس خطے میں مکمل طور پر کلین سویپ کرتے ہوئے پی پی اور مسلم لیگ (ن) کو چاروں شانے چت کر دیا تھا لیکن بدلتے ہوئے حالات کے ساتھ اب آنے والے نئے الیکشن تینوں اہم جماعتوں کیلئے لمحہ فکریہ بھی ہیں۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور شہر میں مشرق کی جانب نکل جائیں تو جلو، مناواں اور برکی کے آس پاس آپ کو بہت سی یادگاریں ملیں گی جو 1965 اور 1971 کی پاک بھارت جنگ میں شہید ہونے والے ان جوانوں کی یاد میں بنائی گئی ہیں جن کی قربانیوں کی بدولت ہم آج آزاد وطن میں سانس لے رہے ہیں۔
$$$123$$$
اگر آپ ان جنگوں اور معرکوں کو یاد کرنا چاہتے ہیں تو ایک بار یہاں کا وزٹ ضرور کریں۔
$$$123$$$
لاہور سے نکلتے ہی پہلی یادگار مناواں کے مقام پر ہے جو مناواں اسپتال کے بالکل عقب میں بنی ہے۔ یہ ”یادگار شہدا واہگہ سیکٹر“ کہلاتی ہے جو اصل میں تین مختلف یادگاروں کا ایک مجموعہ ہے۔
$$$123$$$
اس کی دیواروں پر جنگ و امن کے مختلف مناظر کی تصویر کشی انتہائی خوبصورتی سے کی گئی ہے۔
$$$123$$$
پہلی یادگار ایک کالے ماربل کے فرش پر ایک تکونی پتھر ہے جس پر یادگارِ شہدا لکھا ہوا ہے۔
$$$123$$$
اس سے کچھ آگے ایک اور یادگار ہے جہاں تین پتھر کے ستونوں پر 65 اور 71 کی جنگوں کے شہداء کے نام لکھے گئے ہیں جبکہ درمیانے پتھر پر "Teacious Ten" نامی ڈویژن کی تاریخ و قربانیوں کا ذکر کیا گیا ہے۔
$$$123$$$
اسی ڈویژن نے پینسٹھ کی جنگ میں دریاٸے راوی سے ہڈیارہ تک کے علاقے کا کامیابی سے دفاع کیا تھا۔ میجر راجہ عزیز بھٹی اس کا حصہ تھے۔
$$$123$$$
ان ستونوں کے اوپر نشان حیدر کا علامتی نشان بنایا گیا ہے۔
$$$123$$$
سامنے ایک اور پتھر پر دہشت گردی کے خلاف جنگ میں کام آنے والے جوانوں کے نام لکھے ہیں۔
$$$123$$$
بالکل سائیڈ پر جو یادگار ہے وہی اصل اور پرانی یادگار ہے۔ سنگ مرمر کے چبوترے پر بنی یہ ایک گولی ہے جو پاکستانی جھنڈے کی مناسبت سے ایک چاند اور پانچ کونوں والے ستارے پر بنائی گئی ہے جس کی بنیاد پر لگے پتھر پر یہ عبارت تحریر ہے : تعمیر کنندگان فرسٹ بلوچ رجمنٹ کے آفیسرز اور تمام جوانوں کی طرف سے اپنے ان شہید رفقا کی یاد میں جنہوں نے مادر وطن کی حفاظت اور بقاء کے لیئے اپنی جانیں قربان کیں۔
$$$123$$$
مرے خاک و خوں سے تو نے یہ جہاں کیا ہے پیدا
$$$123$$$
صلہ شہید کیا ہے تب و تابِ جاودانہ 
$$$123$$$
اس کے پانچوں کونوں پر فاضلکا اور واہگہ سیکٹر کے زخمیوں اور شہداء کے نام بمعہ عہدہ، گاؤں اور ضلع لکھے گئے ہیں۔
$$$123$$$
یہاں ساتھ ہی ایک پرانی کنٹین بھی موجود ہےجس کا اب کوٸی پرسان حال نہیں۔
$$$123$$$
اس جگہ مختلف بورڈ لگے ہیں جن پر ستمبر 1965 کی جنگ میں بلوچ رجمنٹ کا کردار، بلوچ رجمنٹ سیاچن کے محاذ پر اور اقوام متحدہ مشن برائے لائیبیریا میں بلوچ رجمنٹ کی خدمات جیسے موضوعات پر تفصیلات لکھیگٸی ہیں۔
$$$123$$$
یہ یادگار ایک عوامی مقام ہے۔ کوٸی بھی اسے بغیر ٹکٹ کے دیکھ سکتا ہے۔
$$$123$$$
دوسری یادگار جلو موڑ کے پاس جی ٹی روڈ پر بی آر بی کینال کے پاس واقع ہے۔ یہ تیسری بٹالین، بلوچ رجمنٹ کی یادگار ہے جو معرکہ باٹاپور کی یاد میں بنائی گئی ہے۔
$$$123$$$
یہ ایک بڑے اور دو چھوٹے ستونوں پر مشتمل ہے جس کے بیچ والے پتھر پر مندرجہ ذیل الفاظ لکھے ہیں ؛
$$$123$$$
"''اُن شہدا کی یاد میں جو جو پاک بھارت جنگ ستمبر 1965 میں کام آئے
$$$123$$$
اس راہ سے گزرنے والے ہم وطنو ، اسلام کے ان سپاہیوں کو کراج عقیدت پیش کرتے جاؤ جو اپنا سب کچھ قربان کر کے ہماری بقا کا سامان کر گئے۔
$$$123$$$
اطراف کے دونوں ستونوں پر بلوچ رجمنٹ کا نشان، اس علاقے کا نقشہ اور معرکہ باٹاپور کی تفصیل اردو اور انگریزی میں درج ہے جس مین پاک فوج نے دشمن کی پیش قدمی روکنے کے لیئے بی آر بی پر بنا پل اڑا دیا تھا۔
$$$123$$$
اسی کے پیچھے نہر کے ایک پرانے پل کا کچھ حصہ بھی موجود ہے۔
$$$123$$$
نشانِ مرد مومن با تو گویم
$$$123$$$
چوں مرگ آید تبسم بر لب اوست
$$$123$$$
(میں تمہیں مرد مومن کا نشان بتلاتا ہوں کہ جب موت آٸے تو اس کے ہونٹوں پر تبسم ہوتا ہے)
$$$123$$$
65 کی جنگ میں واہگہ سیکٹر جی ٹی روڈ اور بمبانوالی راوی بیدیاں نہر کی وجہ سے ایک خاص اہمیت رکھتا تھا۔
$$$123$$$
اس کی حفاظت بلوچ رجمنٹ کے سپرد تھی۔
$$$123$$$
6 ستمبر کی صبح نو بجے تک دشمن کا ایک دستہ ٹینکوں سمیت پیش قدمی کرتا ہوا اس پل سے چھ سو گز کے فاصلے پر پہنچ چکا تھا۔ دفاعی لحاظ سے بی آر بی پر بنے اس پل کو تباہ کرنا بہت ضروری تھا تاکہ دشمن کی پیش قدمی روکی جا سکے، پاکستانی انجینیئروں نے اس پل کو اڑانے کی بہت کوشش کی لیکن دشمن کی لگاتار فائرنگ کی وجہ سے کچھ حصہ ہی ناکارہ کر سکے۔
$$$123$$$
بروقت پاک فضائیہ کے لڑاکا طیاروں کی آمد سے دشمن کی پیش قدمی روک دی گئی۔ اگرچہ پل پر قبضے کی دشمن کی تمام کوششیں ناکام ثابت ہوئیں لیکن اس نے پل کو اپنی کڑی نگرانی میں رکھا۔
$$$123$$$
افواج پاکستان کی کڑی محنت و عزم سے 6 ستمبر رات ایک بجے یہ پل تباہ کر دیا گیا۔ اگرچہ اس کے بعد بھی دشمن نے آس پاس شدید حملے جاری رکھے لیکن باٹاپور کا 6 اور 7 ستمبر کا معرکہ ہمیشہ یاد رکھا جائے گا کہ اگر ہم اس پہلی اہم دفاعی جنگ میں ناکام ہو جاتے تو دشمن کی پیش قدمی کو روکنا ناممکن ہو جاتا۔
$$$123$$$
معرکہ باٹاپور میں جن شہداء نے اپنی جانوں کی قربانیاں پیش کیں، جو غازی اپنی بھرپور قوت و ہمت سے لڑے اور یہاں کی عوام نے جس جرات و بہادری سے اپنی افواج کا ساتھ دیا اور ان کے شانہ بشانہ لڑے، ہم ان کو خراجِ تحسین پیش کرتے ہیں۔
$$$123$$$
اس یادگار سے ذرا آگے شمال میں بی آر بی نہر کے بھسین پُل پر جنگ اکتہر کی چھوٹی سی یادگار ہے جہاں ایک چبوترے پر نصب پتھر پہ مندرجہ ذیل الفاظ لکھے گئے ہیں ؛
$$$123$$$
DEFENDERS OF LAHORE 1971
$$$123$$$
4-16 DECEMBER – Punjab regiment attacked and captured Pul Kanjri post and village.
$$$123$$$
17 Dec. – Indians relaunched attack on Pul kanjri post & village.
$$$123$$$
18 Dec. – Company ex Punjab regiment launched an attack to recapture Pul Kanjri post and village.
$$$123$$$
Nishan-i-Haider - 1
$$$123$$$
Sitara-i-Jurrat - 1
$$$123$$$
Tamgha-i-Jurat - 3
$$$123$$$
لانس نائیک محمد محفوظ شہید بھی اسی مقام پر شہید ہوئے۔
$$$123$$$
محفوظ شہید نے بڑی شجاعت اور دلیری سے مقابلہ کیا اور دشمن کی گولہ باری سے شدیدزخمی ہونے کے باوجود غیر مسلح حالت میں دشمن کے بنکرمیں گھس کرہندوستانی فوجی کودبوچ لیا۔ آپ نے سترہ دسمبرکو ایسی حالت میں جام شہادت نوش کیاکہ مرنے کے بعد بھی دشمن کی گردن انکے ہاتھوں کے آہنی شکنجے میں تھی ۔ اسی بہادری کے اعتراف میں انہیں نشانِ حیدر عطا کیا گیا۔
$$$123$$$
اس علاقے کی آخری یادگاربرکی میں ہے جو لاہور کا مضافاتی قصبہ ہے۔ برکی 1965 کی جنگ میں ایک اہم علاقہ بن کر ابھر۔
$$$123$$$
چھ ستمبر 1965ء کو جب بھارت نے پاکستان پر حملہ کیا تو میجر عزیز بھٹی لاہور سیکٹر میں برکی میں ایک کمپنی کی کمان کر رہے تھے۔ میجر عزیز بھٹی نے نہر کے اگلے کنارے پر متعین پلاٹون کے ساتھ آگے بڑھنے کا فیصلہ کیا۔
$$$123$$$
حالانکہ دشمن اس طرف زوردار حملے کر رہا تھا لیکن میجر عزیز بھٹی اور ان کے جوانوں نے آہنی عزم کے ساتھ لڑائی جاری رکھی اور اپنی پوزیشن پر ڈٹے رہے۔
$$$123$$$
9اور 10 ستمبر کی درمیانی رات کو دشمن نے اس سیکٹر میں ایک پوری بٹالین جھونک دی۔ میجر عزیز بھٹی کو اس صورت حال میں نہر کے اپنی طرف کے کنارے پر لوٹ آنے کا حکم دیا گیا مگر جب وہ نہر کے کنارے پہنچے تو دشمن اس مقام پر قبضہ کرچکا تھا ۔ انہوں نے ایک انتہائی سنگین حملے کی قیادت کرتے ہوئے دشمن کو اس علاقے سے نکال باہر کیا اور پھر اس وقت تک دشمن کی زد میں کھڑے رہے جب تک ان کے تمام جوان اور گاڑیاں نہر کے پار نہ پہنچ گئیں۔
$$$123$$$
دشمن کے ایک اور زبردست حملے کے دوران ٹینک کا گولہ ان پر آن لگا جس سے وہ موقع پر ہی شہید ہو گئے۔ آپ کی شجاعت کے لیئے آپ کو پاکستان کا سب سے بڑا اعزاز، نزانِ حیدر دیا گیا۔
$$$123$$$
برکی کے پاس آپ کے مقامِ شہادت پر ایک یادگار بنائی گئی ہے جہاں اللہ پاک کے صفاتی نام، محافظِ لاہور میجر عزیز بھٹی شہید کی تصویر اور ساتھ پاک و ہند کے اس معرکے میں شہید ہونے والے حیدری بٹالین کے دیگر افسروں کے نام لکھے گئے ہیں۔
$$$123$$$
ایک کونے میں معرکے کی تفصیل درج ہے جبکہ اوپر پاکستان کا سبز ہلالی پرچم لہرا رہا ہے جو اس بات کی گواہی دیتا ہے کہ اس پرچم کی معراج آج بھی شہدا کے خون سے قائم ہے۔
$$$123$$$
اہلِ لاہور ستمبر اور اگست کے دنوں میں اِن شہداء اور اُن کی لازوال قربانیوں کو خراجِ تحسین پیش کرنے جاتے ہیں۔
$$$123$$$
آؤ محبت سے سلام کر لیں انہیں، جن کے حصے میں یہ مقام آتا ہے 
$$$123$$$
بہت خوش نصیب ہوتے ہیں وہ جن کا لہو وطن کے کام آتا ہے 
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے علاقے باغبانپورہ کو باغوں کی کثرت کی وجہ سے یہ نام دیا گیا تھا۔ ایک وقت تھا جب یہاں کئی خوبصورت چھوٹے بڑے باغات دیکھے جا سکتے تھے لیکن وقت کے ساتھ ساتھ یہ ختم ہوتے گئے اور اب صرف باغیچی سیٹھاں والی (مہابت خان باغ) اور شالامار باغ جیسے کچھ باغ ہی بچے ہیں۔
$$$123$$$
اسی علاقے میں باغوں کے علاوہ اور بہت سی تاریخی عمارتیں بکھری ہوئی ہیں جن میں سے ایک کا ذکر آنے والی شطور میں ہو گا۔
$$$123$$$
یہ مغلیہ دور میں بنایا جانے والا ''جانی خان'' کا مقبرہ ہے جو جی ٹی روڈ پر باغبانپورہ ڈاک خانے کے ساتھ گلی میں ، چار دیواری کے اندر واقع ہے۔
$$$123$$$
لاہور کے دیگر کچھ مقبروں کی طرح اس مقبرے پربھی مؤرخین میں اختلاف رائے پایا جاتا ہے۔ 
$$$123$$$
کچھ پرانے مورخین کے مطابق جانی خان نواب قمر الدین خان کے بیٹے اور مغل دور کے وزیر نواب معین الملک عرف منو کے بھائی تھے۔
$$$123$$$
لیکن کچھ حضرات انہیں نواب معین الملک کا سسر بھی کہتے ہیں۔ کچھ تو یہ بھی کہتے ہیں کہ یہ مقبرہ نواب صادق خان کا ہے۔
$$$123$$$
کنہیا لال اپنی کتاب ''تاریخِ لاہور'' میں لکھتے ہیں ؛
$$$123$$$
" یہ مقبرہ بادشاہ احمد شاہ کے عہد میں بنا۔ جانی خان، محمد شاہ بادشاہ کے عہد میں نوابی رتبے پر پہنچا اور انتظام الدولہ خطاب پایا۔ اس کا وزیر باپ قمر الدین خان کرنال کے مقام پر احمد شاہ درانی کے ساتھ لڑائی میں مارا گیا۔
$$$123$$$
پھر اس نے اپنے بھائی میر معین الملک کے احمد شاہ درانی کو شکست دی۔
$$$123$$$
درانی کے کابل چلے جانے کے بعد معین الملک نے پنجاب کا انتظام سنبھالا اور جانی خان افسر فوج مقرر ہوا۔ آخر 1192 میں فوت ہو کر یہاں مدفون ہوا۔
$$$123$$$
خدا کی قدرت ہے کہ اتنے بڑے امیر کبیر کی قبر بھی باقی نہیں رہی اور اور مقبرے میں شیراز زمیندار نے اپنا بھوسہ ڈال رکھا ہے۔''
$$$123$$$
جبکہ مؤرخ سید محمد لطیف نے اپنی کتاب میں جانی خان کی بجائے اس مقبرے کو خانِ خاناں یامین الدولہ کا مقبرہ لکھا ہے۔
$$$123$$$
''یہ خانِ خانان، یامین الدولہ کا مقبرہ ہے جو دہلی کے سلطان محمد شاہ کے قزیر نواب قمر الدین خان کا بڑا لڑکا تھا۔
$$$123$$$
اِس کا چھوٹا بھائی نواب معین المک (جو میر منّو کے لقب سے جانا جاتا تھا) تھا۔
$$$123$$$
اسے مغل بادشاہ احمد شاہ نے ''خانِ خاناں'' کا لقب دیا۔
$$$123$$$
یہ اپنی بہن اور ان کے شوہر خان بہادر کے بیچ کچھ مسائل حل کروانے لاہور آئے تھے لیکن 1778 (1192) میں یہیں انتقال کر گئے اور یہاں دفن ہوئے۔
$$$123$$$
ایک دو باتوں کے علاوہ دونوں مورخین کافی باتوں پر متفق ہیں۔
$$$123$$$
لیکن کچھ احباب کے مطابق نواب قمر الدین کے بیٹے انتظام الدولہ کو 1759 میں عماد الملک کے کہنے پردہلی میں قتل کر دیا گیا تھا، اس لیئے جانی خان، انتظام الدین نہیں ہو سکتے۔
$$$123$$$
یہ تو وہ آراء ہیں جو رہتی دنیا تک چلتی ہی رہیں گی اور یہ مقبرے یونہی متنازعہ رہیں گے، کیونکہ یہاں تاریخ کو سب نے اپنے اپنے نقطہ نظر سے لکھا ہے۔
$$$123$$$
بھلے وقتوں میں یہ مقبرہ ایک باغ کے بیچ میں میں موجود تھا جس کا دروازہ بھی کافی عرصہ موجود رہا لیکن شیراز نامی ایک زمیندار نے اسے حکومت سے خرید کر برباد کر دیا۔
$$$123$$$
اس مقبرے کی موجودہ ہیئت کی بات کریں تو مقبرہ چار دیواری میں گھرا ہوا ہے۔ مجبوراً دیوار پھلانگ کہ اندر جانے پر معلوم ہوا کہ اسکی شمالی سمت میں ایک چھوٹا سا دروازہ بھی ہے جو اس وقت بند تھا۔
$$$123$$$
مقبرہ چہار پہلو طرز پر بنا ہوا ہے جسکا گنبد مخروطی طرز کا اور قدرے ہموار ہے(نچلا گنبد)۔ یہ دیگر مقبروں کی طرح گولائی میں نہیں بنایا گیا ہاں البتہ یہ سرو والے مقبرے سے مشابہت رکھتا ہے۔ 
$$$123$$$
اس کے اوپری حصے پر نیلے اور پیلے رنگ کی چینی ٹائلوں کا خوبصورت کام کیا گیا ہے (جو اب بس مٹنے کو ہے)۔
$$$123$$$
چھت کے چھجے کے نیچے خوبصورتی کے لیئے بہت سے پُشتے یا سہارے بنائے گئے ہیں جو پکی اینٹ کے بنے ہیں۔
$$$123$$$
ہر جانب ان کی تعداد چودہ ہے۔
$$$123$$$
عمارت کے چاروں جانب دو دو محرابی جھروکے (یا طاقچے) اور ایک ایک محرابی دروازہ ہے جو جھروکوں کے درمیان واقع ہے۔ چاروں جانب ان پر جالی لگا کہ بند کر دیا گیا ہے البتہ شمالی سمت میں اندر جانے کے لیئے راستہ رکھا گیا ہے۔ محرابوں پر نقش و نگار اب بھی موجود ہیں جو اکثر مغل عمارات میں دیکھنے کو ملتے ہیں۔ 
$$$123$$$
اندر جائیں تو تین کچی قبروں پر نظر پڑتی ہے جن پر بچھی چادریں اب گرد آلود ہو چکی ہیں۔
$$$123$$$
چاروں جانب مٹی ہی مٹی ہے۔ یہاں پُختہ فرش موجود نہیں ہے۔
$$$123$$$
چاروں جانب محرابی دروازوں کے اوپر ایک ایک محراب بنائی گئی ہے، جبکہ ایک ایک بڑی محراب چاروں کونوں پر موجود ہے۔ خاص بات یہ ہے کہ اندرونی دیواروں، محرابوں اور چھت پہ کیا گیا شاندار فریسکو کا کام اب بھی نظر آ رہا ہے۔
$$$123$$$
اوپر گنبد پر دو مختلف اشکال کے آٹھ پھول بنے ہیں جبکہ گنبد کے مرکزی حصے پر چھوٹے سائز کی اینٹ اور مغل دور کے دیگر مقبروں میں استعمال ہونے والا روایتی مصالحہ نظر آ رہا ہیں۔
$$$123$$$
 محرابوں اور اندرونی دروازاں پر بنا مستطیل و چوکور ڈیزائن، پتے، گلدان اور قسم قسم کے پھول ابھی بھی بہتر حالت میں موجود ہیں جن کے کِھلتے ہوئے مدھم رنگ بتا رہے ہیں کہ ایک دور میں یہ مقبرہ شاندار رہا ہو گا۔
$$$123$$$
ان تین قبروں میں سے جانی خان کی قبر کون سی ہے اور دیگر دو قبریں کس کی ہیں یہ معلوم نہیں ہو سکا۔
$$$123$$$
حاصلِ تحریر یہ کہ مقبرے پر کیا گیا روغنی اینٹوں اور موسیک کا کام، فریسکو کا کام اور اسکا نچلا گنبد وہ خصوصیات ہیں جو اسے منفرد و ممتاز بناتی ہیں۔
$$$123$$$
مقبرے کے احاطے میں ایک طرف شیشے کے ٹکڑے اور لکڑیوں کی شاخیں جبکہ باقی اطراف میں خودرو گھاس و جھاڑیاں موجود ہیں۔
$$$123$$$
شمالی سمت کے دروازے کے اوپر نیلے رنگ کی تختی لگی ہے جس کے مطابق یہ عمارت حکومت کی جانب سے محفوظ عمارت ہے جسے نقصان پہنچانے والے کو جرمانہ یا قید کی سزا ہو گی ۔ لیکن جس حالت میں یہ مقبرہ اب موجود ہے اس سے زیادہ اسے کوئی کیا نقصان پہنچائے گا۔
$$$123$$$
سب سے بڑی زیادتی تو یہ ہے کہ اسے چار دیواری میں نظر بند کر کے عوام کی نظروں سے بھی غائب کر دیا گیا ہے جیسے یہاں بہت بڑا خزانہ دفن ہو۔
$$$123$$$
حکومت کو چاہیئے کہ لاہور کی خوبصورتی کو بڑھانے کے لیئے یہاں موجود تاریخی ورثے کی خوبصورتی بھی بڑھانی چاہیئے جس کے لیئے سب سے پہلے تو مقبرہ جانی خان اور اس جیسے دیگر مقبروں کی بحالی و مرمت ہو، یہاں تاریخ سے متعلق آگاہی کتبے یا بورڈ لگائے جائیں اور پھر یہاں تک عوام الناس کو رسائی ملنی چاہیئے تاکہ تاریخ و فنون لطیفہ کے دیوانے ان سے فیض یاب ہو سکیں۔
$$$123$$$
مشہور شخصیات کی ازدواجی زندگی کے قصے اور پھر طلاق کی خبریں آئے دِن بریک ہوتی رہتی ہیں اور پڑھنے اور سننے والے شاید اسکو سرسری خبر سے زیادہ اہمیت نہیں دیتے۔حالانکہ ان کے پیچھے ایک ایسی زندگی کی کہانی ہو تی ہے جس میں مرد عورت اور بچے سب ٹوٹ جاتے ہیں لیکن دِکھاوے کی ضد کس پر بھاری پڑتی ہے یہ " وارثتی ہی جانتے جب رُلتے ہیں"۔
$$$123$$$
چند ماہ پہلے2021ء میں دُنیا عالم میں الیکٹرونکس کے آئیکون بِل گیٹس اور اُسکی بیوی میلنڈا فرنچ کے درمیان 27 سالہ رفاقت کے بعد طلاق ہو گئی جسکو سنجیدہ لینے کی بجائے ہر قسم کے میڈیا پر مذاق لیا گیا۔ابھی یہ سلسلہ چل ہی رہا تھا کہ جولائی2021ء کے پہلے ہفتے میں اِنڈیا کے مشہور اداکارعامر خان اور اُنکی دوسری بیوی کرن راؤ نے بھی 15سال کی ازدواجی زندگی کو ختم کرنے کا اعلان کر دیا۔
$$$123$$$
دونوں جوڑوں کی عمرمیںآ ٹھ سے نو سال کا فرق تھا ۔جس پر چارلی چپلن اور اُنکی چوتھی بیوی اوونا اونیل کی عمر کا فرق دیکھیں تو وہ36سال کا تھا۔ اگراُن دونوں کی ذاتی زندگی سے ازدواجی زندگی تک کا طائرانہ جائزہ لیا جائے تو کیا اُس سے سبق ملتا ہے۔ ہوسکتا ہے اُن دونوں میاں بیوی کی زندگی میں بھی کچھ ایسے ہی معاملات پیس آئے ہوں جنکی وجہ سے بِل گیٹس ومیلنڈا فرنچ اور عامر خان و کرن راؤ کو الگ ہونا پڑ اہو لیکن اوونا اونیل نے زیادہ سمجھداری کا مظاہرہ کیا ہو۔
$$$123$$$
بین الاقوامی سطح پر مزاحیہ اداکاری میں اپنی حقیقی پہچان بنانے والے نامور اداکار چارلی چپلن کسی تعارف کے محتاج نہیں۔وہ 16 ِاپریل1889ء کو لندن میں پیدا ہو ئے ۔جب وہ ایک سال کے ہوئے تو اُنکے والدین کے درمیان علحیدگی ہوگئی ۔ چارلی کی والدہ ایک تھیٹر اداکارہ تھیں اور چارلی کا ایک بڑا بھائی سڈنی تھا۔ چارلی 5 سال کی عمر کو پہنچے تو اُنکی والدہ ذہنی پریشانیوں کے باعث اداکاری سے الگ ہو گئیں۔
$$$123$$$
اس دوران تھیٹر میں ایک چائلڈ اداکارکی حیثیت سے چارلی چپلن کو اپنا فن دکھانے کا موقع مِل گیا اور جلد ہی اپنی والدہ کی مقبولیت کا فائدہ اُٹھاتے ہو ئے اپنے فن کے جوہر دکھانے لگے ۔یہ وہ دور تھا جس میں چارلی جیسے بچے کو انتہائی غربت کے دن بھی گزارنے پڑے۔ان حالات میں اُنکی والدہ کا انتقال ہو گیا جسکا اُنکو بہت دُکھ ہوا۔ چارلی نے جوانی میں قد م رکھا تو اُنکا فن مزید نکھرنے لگااور کچھ آمدن کا ذریعہ بھی بن گیا ۔
$$$123$$$
چارلی چپلن اداکاری کے فن میں جدت یا انفرادیت کے قائل تھے اور وقت کے مشہور فنکاروں کو دیکھ اُن سے کچھ منفرد کرنے کی لگن میں 1908ء میں فریڈ کارنو پینٹومائم ٹراپ کمپنی میں شامل ہو کر امریکہ پہنچ گئے اور پھر اُن پر قسمت کی دیوی مہربان ہو گئی۔چارلی چپلن کی شہرت نے اُنکے ارد گرد بہت سی دیویاں اکٹھی کر دیں جن میں سے چند نے اُنکے ساتھ ہیروئن اور دوسرے اہم کردار بھی ادا کیئے اور اُن میں سے4 دیویاں اُنکی شر ک ِحیات بھی بنیں۔
$$$123$$$
جن میں سے پہلی 3 دیویاں چارلی چپلن کی قسمت کی طرح اُن پر مہربان نہ ہوئیں لیکن چوتھی دیوی نہ کہ صرف اُن پر مہربان ہوئیں بلکہ اُنکی ایسی عمر کا ساتھی بنیں جب چارلی چپلن بذات ِخود اپنی ازدواجی زندگی کی ناکامیوں کا ذمہدار شاید اپنی شہرت و مصروفیت کو کہہ رہے ہوں۔
$$$123$$$
چارلی چپلن نے پہلی شادی 1918 ء میں مائلڈریڈ ہیرس کے ساتھ کی جو اُس وقت16سال کی عمر کی تھیں اور چارلی چپلن29 کے۔
$$$123$$$
اُن دونوں کا ایک بیٹا نورمن سپنسر پیدا ہو اجو 3دِن بعد ہی فوت ہو گیا۔ اس دوران میاں بیوی میں اختلافات بھی شدت اختیار کر چکے تھے لہذا دو سال بعد چارلی چپلن نے اُسے طلاق دے دی۔ 1924 ء میں چارلی چپلن نے دوسری شادی پھر16سالہ لڑکی و اداکارہ لیٹا گرے سے کی جو1927 ء میں اپنے انجام کو پہنچ گئی۔ اس بیوی سے 2 بیٹے چارلی چپلن جونیئر اور سڈنی چپلن پیدا ہو ئے۔
$$$123$$$
تیسری لڑکی28 سالہ اداکارہ پاؤلیٹ گوڈارڈ اُنکی زندگی میں 1936ء میں آئی۔اُس وقت چارلی کی عمر 47سال تھی۔یہ شادی پہلی دو شادیوں کے مقابلے میں کچھ زیادہ ساتھ نبھانے میں اہم رہی لیکن6 سال بعد اسکا انجام بھی چارلی چپلن کی ازدواجی زندگی کی ناکامیوں کی فہرست میں شامل ہو گیا۔ 
$$$123$$$
چارلی چپلن شو بز کے شعبے کیلئے پیدا ہوئے تھے لہذا وہ اپنے ذاتی معاملات و غم کو اپنے ذہن پر سوار نہیں ہونے دیتے تھے ۔
$$$123$$$
یہی خوبی کسی اور کے دِل کو بھا گئی اور صرف 18سال کی عمر میں شو بز میں قسمت آزمائی کرنے کیلئے آنے والی لڑکی" اوونا او نیل" اپنے سے عمر میں 36 سال بڑے شخص چارلی چپلن کے خیالوں میں کھو گئی۔ 
$$$123$$$
اوونا اونیل 14ِ مئی 1925 کو برمودا میں پیدا ہوئیں۔ جہاں اُنکے والدین یوجین اونیل اورایگنس بولٹن نے بیٹی کی پیدائش سے چھ ماہ پہلے ہی رہائش اختیار کی تھی تا کہ موسم سرما خوشگوار ماحول میں گزارہ جا سکے ۔
$$$123$$$
اوونا اونیل سے 6سال بڑااُنکا ایک بھائی شین روڈراگے اونیل تھا۔اوونااو نیل کا ابتدائی بچپن برمودا میں ہی گزراہ اور اسی دوران اُنکے والدین میں اختلافات ہونا شروع ہو گئے جسکا نتیجہ1929 ء میں طلاق کی صورت میں سامنے آیا۔ لہذااوونا کی والدہ ایگنس بولٹن دونوں بچوں کو لیکربرمودا سے اپنے والدین کے پرانے گھر ویسٹ پوائنٹ پلیزنٹ ریاست نیو جرسی منتقل ہو گئیں اور کبھی کبھار بچوں کو لیکر برمودا بھی رہنے جاتیں۔
$$$123$$$
اوونا کی اپنے والد سے کم ہی ملاقات ہوتی لیکن اُنکا آپس میں خطوط کی ذریعے رابطہ رہتا۔
$$$123$$$
اوونا او نیل کی تعلیم کا آغاز کیتھولک کانونٹ اسکول سے ہوا اور پھر پوائنٹ پلیزنٹ کے اوشین روڈ پبلک اسکول میں داخلہ لے لیا۔ والدین میں طلاق کے تصفیہ کے مطابق دونوں بچوں کو 13 سال کی عمر سے ٹاپ بورڈنگ اسکول میں جانا تھا ۔1938 میں او نیل کو ریاست ورجینیا ،ٹاؤن وارینٹن کے وارینٹن کنٹری اسکول میں تعلیم حاصل کرنے کیلئے بھیج دیا۔
$$$123$$$
کچھ عرصہ بعد والدہ کو اسکول کے ماحول سے اطمینان نہ ہوا تو اوونا کو 1940ء میں نیو یارک کے بریلیلی اسکول میں منتقل کردیا ۔
$$$123$$$
بریلیلی اسکول میں اوونا او نیل کے قریبی دوستوں میں شامل ہوئیں کیرول مارکس ، گلوریا وانڈربلٹ اور ایک لڑکا ٹرومین کیپوٹ۔ اگرچہ اُن سب کی اُس وقت عمر کم تھی لیکن وہ اکثر وقت مشہور نائٹ کلبوں میں گزارتے۔اس دوران اوونا او نیل کی دوستی اخباری کارٹونسٹ پیٹر آرنو اور مصنف جے ڈی سالنگر سے بھی رہی۔
$$$123$$$
اپریل 1942 میں بریلیلی میں اپنے سینئر سال کے میں اوونااسٹارک کلب میں سیزن کے "نمبر ایک ڈیبیوینٹ" کے طور پر سر فہرست رہیں۔ اس پروگرام کی ملک بھر میں بڑی تعداد میں تشہیر کی گئی تو اوونا فلمی اسٹوڈیوز اور ماڈلنگ ایجنسیوں کی جانب سے آفرز موصول ہونا شروع ہو گئیں۔ پہلے تشہیر اور پھر اوونا کو آفرز اُنکے والد کو اپنی بیٹی کی حیثیت میں مناسب نہ لگا تو اُنھوں نے ہالی ووڈ میں اپنے رابطوں سے بیٹی کو فلمی دُنیا سے معاہدے پر دستخط کرنے سے روکنے کی کوشش کی۔
$$$123$$$
لیکن نصیب کی کہانی کچھ اور لکھی جا چکی تھی۔
$$$123$$$
اوونا اونیل نے گرایجویشن مکمل کی اور مزید تعلیم حاصل کر نے کیلئے واسر کالج نیویارک میں داخلہ ملنا کا موقع ضائع کر کے اداکاری کرنے کی ٹھان لی ۔پہلے جولائی1942ء میں نیوجرسی کے تھیٹر میں موقع ملا تو ڈبیو کیا ۔ پھر اپنی سہیلی کرول مارکس کے ساتھ کیلوفورنیا پہنچیں جہاں کرول مارکس اور مشہور امریکن ناول نگار ولیم سرویان کی شادی کی تقریب ہونی تھی ۔
$$$123$$$
اُن دِنوں سان فرنسسکو میں ولیم سرویان کا ڈرامہ " دِی ٹائم آف یور لائف" پیش کیا گیا جس میں اوونا اونیل کو ایک دفعہ پھر اداکاری کرنے کا موقع تو مل گیا لیکن وہاں پر جب اپنے والد یوجین اونیل سے ملنے کی کوشش کی تو اُس میں ناکامی ہو ئی۔
$$$123$$$
اوونا اونیل سان فرنسسکو سے فلمی دُنیا کے گڑھ ہالی وُڈ ، لاس اینجلس میں اپنی والدہ کے پاس گئیں جو وہاں پر اپنے دوسرے خاوند کے ساتھ رہتی تھیں۔
$$$123$$$
ا وونا اونیل نے موقعے کا فائدہ اُٹھاتے ہوئے جلد ہی ہالی وُڈ کی ایک فلمی ایجنٹ مینا والیس کے ذریعے سکرین ٹیسٹ کراونے میں کامیابی حاصل کر لی۔30ِاکتوبر1942ء میں مینا والیس نے ایک ڈینر پارٹی کا اہتمام کیا جہاں چارلی چپلن کو بھی مدعو کیا گیا ۔ چارلی چپلن اُن دِنوں اپنے نئے ڈرامہ " شیڈو اینڈ سبسٹینس" کے اہم کردار کیلئے ایک نئی اداکارہ کی تلاش میں تھے۔
$$$123$$$
مینا والیس یہ جانتی تھی لہذا اُس نے پارٹی میں ہی چارلی چپلن سے اوونا اونیل کے والد ڈرامہ نگار یوجین اونیل کا حوالہ دے کردونوں کی ملاقات کروا دی۔ 
$$$123$$$
ڈرامہ " شیڈو اینڈ سبسٹینس" چار ایکٹ کاڈرامہ آئیر لینڈ کے مصنف پال ونسنٹ کارول نے 1937ء میں پیش کیا تو "نیویارک ڈرامہ ناقدین کے حلقہ"میں 1938ء کا بہترین غیر ملکی ڈرامہ ایوارڈ حاصل کیا۔ چارلی چپلن کو اس کااسکرپٹ پسند آیا تو اُنھوں نے 1942 ء میں اسکے فلمی حقوق خرید کر اس نئے منصوبے پر کام شروع کر وا دیا۔
$$$123$$$
اُن دِنوں اُنکی دوستی اداکارہ جان بیری سے تھی اور اُنکی اولین خواہش یہی تھی کہ ڈرامے کا مرکزی کردار جان بیری ہی ادا کریں۔لیکن موسم خزاں میں دونوں کے درمیان تعلقات خراب ہونا شروع ہو گئے تو چارلی چپلن کو نئے چہرے کی ضرورت پڑ گئی۔ 
$$$123$$$
17سالہ اوونا اونیل کیلئے چارلی چپلن جیسی بڑی شخصیت سے پہلی ملاقات ایک خواب سے کم نہ تھی اور اُوپر سے اُنکے ہی پروجیکٹ میں اداکاری کا موقع حاصل کرنا ۔
$$$123$$$
لیکن کردار کی مناسبت سے اونیل کی عمر کم تھی۔لہذا فی الوقت چارلی چپلن نے مینا اور اوونااونیل کاد ِ ل رکھنے کیلئے کردار د ینے کیلئے حامی بھر لی ۔ اصل میں چارلی کو یہ نیا معصومانہ چہرہ کردار کی بجائے اپنے دِل کو بھا گیا۔ 
$$$123$$$
اگلے چند ماہ میں کیا ڈرامہ " شیڈو اینڈ سبسٹینس" کا پروجیکٹ کس الماری میں کتابوں کے نیچے دب گیا جسکی آج تک کوئی خبر نہیں لیکن اُنہی مہینوں میں جو خبر " بریکنگ نیوز" بن گئی وہ تھی چارلی چپلن کی نئی محبت اوونا اونیل اور اُس سے بڑھ کر اچانک حیران کُن خبر ہی آگئی کہ چارلی چپلن اوراوونا اونیل نے بھاگ کر ریاست کیلوفورنیا کی کاؤنٹی سانتا باربرا کے چھوٹے سے ساحلی علاقے "کار پینٹریا" میں16ِجون1943 ء کو شادی کر لی ہے۔
$$$123$$$
مزید یہ کہ دونوں کی عمر میں 36سال کا فرق ہے ۔ بہرحال والدہ ایگنس بولٹن نے اطلاع ملنے پر اپنی بیٹی اوونا اونیل کو چارلی چپلن کے ساتھ جوڑی بننے پر مبارک باد دی جبکہ والد یوجین اونیل جو پہلے ہی اپنی بیٹی سے خائف تھے اُنھوں نے اس رشتے کو مزید اپنی انا کا مسئلہ بنا کر ہمیشہ کیلئے اپنی بیٹی سے تعلق منقطع کر نے کا کہہ دیا۔
$$$123$$$
چارلی چپلن 54 سالہ اور18سالہ اوونا اونیل کی شادی پر اُس وقت کے پرنٹ میڈیا پر "گوسپ " یعنی گپ شپ یا کسی کی ذاتی زندگی پر ایک بکواس شروع ہوگئی ۔
$$$123$$$
مثلاً چارلی چپلن کی گزشتہ 3شادیوں کا ذکرکہ پہلی دو بیویوں کی عمر شادی کے وقت کم و بیش 16سال تھی جو اُس وقت بھی چارلی چپلن کی عمر کے فرق سے بالترتیب 13اور 19سال چھوٹی تھیں۔تیسری بیوی کی عمر شادی کے وقت 28سال تھی اور دونوں کے درمیان 19سال کا فرق تھا۔ اسکے علاوہ اُنکے ماضی کی عشقیہ داستانیں اور خصوصاً شادی سے دو ہی ہفتے پہلے امریکن اداکارہ جان بیری کا چارلی چپلن کے خلاف عدالت جانا فلمی خبروں کی شہ سُرخیاں بن چکا تھا۔
$$$123$$$
چارلی چپلن نے چوتھی شادی اِن حالات میں کی یا کن حالات میں کی ؟یا کیا یہ شادی بھی قائم رہ سکے گی یا نہیں؟وغیرہ جیسے سوالات اُنکی عالمی سطح پر فلمی شہرت تھی اور چارلی چپلن کے نام سے ایک ایسا لازوال کامیڈین کردار تھا جو وقت گزرنے کے ساتھ انٹرٹینمنٹ کی بلندیوں کو چُھورہا تھامگر اُنکی ذاتی زندگی ایک معمہ بن کر رہ چکی تھی۔لیکن اس سے بڑا معمہ یہ بن گیا تھا کہ ایک18سالہ خوابوں کی دُنیا میں رہنے والی خوبصورت نوجوان لڑکی پر زندگی کی کونسی ایسی حقیقت آشکارہ ہو گئی تھی کہ وہ اپنے والد سے صرف 6مہینے چھوٹے شخص سے شادی کرنے پر راضی ہو گئی۔
$$$123$$$
یہ بھی جانتے ہوئے کہ شخص بھی وہ ہے جو عشق و ازدواجی زندگی کا راجہ بھی کہلا تا ہے اور عدالتوں میں خواتین کے ہاتھوں خوار بھی ہورہا ہے۔
$$$123$$$
18سالہ اوونا اونیل کا چارلی چپلن سے پہلی ملاقات سے لیکرشادی تک ان تمام حالات میں ایک معصوم لڑکی سے بھی بڑھ کرمطمئین لڑکی کی طرح قدم بہ قدم54سالہ چارل چپلن کا اگلے 34 سال تک بحیثیت بیوی ساتھ دینا کیا ایک خوبصورت ازدواجی زندگی کا تصور تھا جو کہیں اوونا اونیل کے بچپن اور نوعمری میں اُسکے ذہن کے کسی گوشے میں بیٹھ چکا تھا ۔
$$$123$$$
کیا اسکی وجہ اونیل کے والدین کی بے ہنگم زندگی تھی جسکا نتیجہ اُسکے بچپن میں ہی طلاق کی صورت میں نکل آیا تھا اور آگے چل کی اُسکی پرورش پر گہرے اثرات مرتب کر گیا تھا۔کیا اُس دوران مغربی ماحول میں ایسے اور بچوں سے بھی اُسکی ملاقات ہوئی تھی جو اپنے والدین کی اختلافی زندگیوں کے شکار ہو کر منفی و جارحانہ روئیوں کا شکار ہو چکے تھے ۔یا اُسکے تجربے میں ایسے نوجوان شادی شُدہ جوڑے دیکھنے میں آرہے تھے جو شادی کے چند سالوں بعد ہی پیا ر و محبت کے تمام عہد وپیمان بھول کے الگ ہو نے کو اپنا ٹھیک فیصلہ سمجھتے ہیں اور یہ خیال نہیں کرتے کہ اگر اُنکے بچے ہیں تو اُنکا مستقبل کیا ہو گا؟کیا اونیل نوجوانی کے اکیلے پن کے دِنوں کہیں اپنے ذہن کے مطابق ان تجربوں کا تجزیہ کر کے یہ بھی سوچ چکی تھی کہ علحیدگی کی وجہ بہت ہی معمولی نوعیت کے معاملات ہو تے ہیں جن پر خاموشی میاں بیوی میں سے ایک کیلئے دوسرے کا ساتھ بن سکتا ہے اور وہ ساتھ ازدواجی زندگی سے ہٹ کر دوست اور رہنماکا بھی ہو سکتا ہے جس کیلئے کسی انگلش کی اصطلاح کومپرومائیز کی ضروت نہیں ہوتی اور مستقبل میں آپ کے بچے آپکی پہچان بن جاتے ہیں ۔
$$$123$$$
اوونا اونیل کے ذہن میں یقینا کچھ ایسے نفسیاتی پہلو تھے جنکی بنا پر شادی کے بعد سب سے پہلے اپنے اُس شو بز کے کیر ئیر کو الوادع کہاجس کے شوق و جستجو میں چارلی چپلن تک پہنچی۔دوسرا یہ جانتے ہو ئے کہ چارلی چپلن اپنی پہلی تین بیویوں کو طلاق دے چکے ہیں اور اُنکی عمر 54سال ہے شادی کر لی۔ بالکل، قیاس کیئے گئے اونیل کے نوعمری کے خیالات و سوالات میں ایک حقیقی ازدواجی زندگی کی جھلک تو نظر آتی ہے۔
$$$123$$$
لیکن یہ تو وہ نہیں جانتی تھی کہ اُسکی زندگی کا ساتھی ایک ہنگامہ خیز زندگی گزارنے والاپچاس سال سے زائد عمر کا وہ شخص ہو گا جسکی طبعی عمر کے ساتھ ذہنی عمر تک پہنچنا ایک کمال ہو گا جس میں اُسکی پہلی تینوں بیویاں ناکام ہو چکی ہوں۔ 
$$$123$$$
یہاں سے چارلی چپلن اور اوونا اونیل کی شادی کی وہ کہانی شروع ہوتی ہے جس میں خواتین کے جُھرمٹ اور الزام تراشیوں میں رہنے والا شوبز کی دُنیا کا سب سے بڑانام ایک جوان لڑکی کا گھریلو خاتون کا رُوپ دھارنے پرفِدا ہو گیا۔
$$$123$$$
دوسری طرف اُس لڑکی نے بھی مرتے دم تک اپنے پیا کا گھر اور درنہ چھوڑا۔ جب چارلی چپلن پر اُنکے سیاسی خیالات پرسوال اُٹھائے گئے تو وہ امریکہ چھوڑ کر کورسیئر-سور-ویوی ،سوئیزر لینڈ شفٹ ہو گئے۔ اوونا اونیل نے اُنکے اس فیصلے پر ذرا بھی ہچکچاہٹ محسوس نہ کی اور بذات ِخود بھی امریکن شہریت چھوڑ کر برٹش شہریت حاصل کر لی۔
$$$123$$$
اوونا اونیل اپنے والدین کے منفی رویئے سے جو سبق سیکھا اُس سے وہ عام نوجوانوں کی طرح کمزور ہو نے کی بجائے ایک مضبوط لڑکی بن کے اُبھریں۔
$$$123$$$
جسکی پہلی جھلک یہی نظر آتی ہے کہ اُس نے اس بات پر غور کرتے ہوئے کہ شاید میرے خاوند چارلی کی زندگی میں جو خواتین آئیں وہ گھریلو خاتون سے ہٹ کر تھیں لہذا سب سے پہلے تو شوبز کا لبادہ اُتار کر دیکھا جائے۔دوسرا یہ بھی ہو سکتا ہے سب نے چارلی سے شہرت اور دولت کیلئے شادی کی ہولیکن چارلی کی زندگی میں آنے کے بعد چارلی کی عملی زندگی میں مداخلت یا دوسری خواتین کے ساتھ کام کے دوران تعلقات پر شک کرتی ہوں۔
$$$123$$$
لہذا اگر اوونا اونیل کے تصاویر یا کوئی ویڈیو دیکھی جائے تو اُسکی باڈی لیگویج سے واضح لگتا ہے کہ وہ جہاں بھی چارلی کے ساتھ گئی یا کسی تقریب پر مدعو تھی تو اُسکے چہرے پر کہیں فخر ہو کہ وہ چارلی چپلن کی بیوی ہے۔ بلکہ ایک بیوی کی طرح اپنے خاوند کی شہرت پر مطمئین اور اُسکی خوشی کو اپنی خوش قسمتی سمجھتی نظر آتی ہے۔
$$$123$$$
اوونا اونیل کی ذات کی گہرائی میں کونسا ایسا دُکھ تھا جسکا مُداوا اُس نے اپنی زندگی میں چارلی چپلن کے ساتھ ایک خوبصورت زندگی گزار کر کیا اور چارلی چپلن کے 8بچوں گراڈیلین، مائیکل، جوزفین، وکٹوریہ، یوگن، جین، اینٹ اورکرسٹوفر کی ماں بنی۔
$$$123$$$
جنکی تعلیم و تربیت میں کسی قسم کی کوئی کمی نہ رکھی۔اس دوران چارلی چپلن نے اپنے شوبز کی عملی زندگی جاری رکھی اور اوونا اونیل اپنے خاوند کے گھر میں بچوں کے ساتھ اُنکے آنے کا انتظار کرتی۔اصل میں اپنے خاوند چارلی سے کم عمر نٹ کھٹ نظر آنے والی لڑکی نے اپنی طبعی عمر کی بجائے اپنی ذہنی عمر سے چارلی کی زندگی گزارنے کے طریقے کو سمجھ لیا اور شاید وہ یہی تھا کہ چارلی کو پہلی دفعہ زندگی میں ایک گھریلو خاتون ملی تھی۔
$$$123$$$
کیونکہ چارلی کا بچپن بھی خوداسکی نشاندہی کرتاتھا ۔ 
$$$123$$$
کرسمس والے روز 25دسمبر1977ء کو چارلی چپلن 88سال کی عمر میں انتقال کر گئے اور 14سال بعد اوونا اونیل کا 66سال کی عمر میں پنکریٹک (لبلبہ) کینسر سے انتقال ہو گیا۔چارلی چپلن کی1964ء میں شائع ہونے والی کتاب" میری سوانح عمری(چپلن بُک) میں " اوونا اونیل کے بار ے میں بہت کچھ لکھنا چاہتے تھے لیکن اُنکے جُملوں سے ظاہر ہو تا ہے کہ وہ احساس جو اوونا اونیل کے بارے میں وہ رکھتے ہیں اُنکے پاس الفاظ و جملے نہیں ہیں۔
$$$123$$$
مثلاً وہ لکھتے ہیں کہ میری ایک حیرت انگیز لڑکی سے شادی ہونا بہت بڑی خوش قسمتی ہے ۔میں چاہتا ہوں کہ میں اس کے بارے میں مزید لکھوں لیکن اُس میں محبت شامل ہو، اورسب سے زیادہ خوبصورت محبت ہے ۔پچھلے20 سالوں سے میں جانتا ہوں کہ خوشی کا مطلب کیا ہے۔چپلن نے جب شادی کی وہ مشہور تھے۔لیکن اوونا او نیل کون تھی جس نے آخر کارچارلی کے دل پر قبضہ کر لیا تھا؟ اسکو بھی چارلی نے اپنی کتاب میں اونیل کے"کردار کی گہرئی اور کشش " کے ساتھ خوبصورت الفاظ میں بیان کیا ہے۔
$$$123$$$
دوسری طرف اوونا اونیل کے انتقال پر نیویارک ٹائمز نے افسوس کرتے ہوئے اُسکے بارے میں لکھا کہ وہ مطمئین بیوی اور ماں تھی۔ اس نے اپنی عمر اور اپنے شوہر کی عمر کے درمیان فرق پر توجہ نہیں دی تھی: بس اُس نے 1960ء میں چارلی کے ساتھ اپنی محبت کا اظہار ایک مختصر جملے میں کیا تھا : " وہ میری دنیا ہے،'میں نے کبھی اور کچھ نہیں دیکھا ہے'"۔پھر واقعی چارلی چپلن کی زوجیت میں ہی اونیل کو بھی بوڑھا ہوتے دیکھا۔
$$$123$$$
یعنی جب چارلی کا انتقال ہوا تو اوونا اونیل 52سال کی تھی۔اُس عمر سے 2سال چھوٹی جس عمر میں چارلی نے اُس سے شادی کی تھی۔ 
$$$123$$$
اور آج دونوں کی قبریں کورسیئر-سور-ویوی میں ساتھ ساتھ ہی ہیں ۔لیکن دونوں کی ازدواجی زندگی پر آج بھی تحقیقی انداز میں لکھا اور بیان کیا جاتا ہے تاکہ وہ شادی شُدہ جوڑے جو اوائل میں یا بِل گیٹس اور اُسکی رفاقت میں27 سال رہنے والی بیوی کی طرح طلاق لیکر الگ ہو جائیں تو اُسے پہلے چارلی چپلن اوونا اونیل اور اسطرح کی اورمشہور و معروف کامیاب شادیوں میں اُن شادیوں کے کرداروں کا ضرور مطالعہ کریں اور تنگ نظری اور روشن خیالی جیسی اصطلاحوں کو اپنی ازداوجی زندگی کا حصہ نہ بنائیں۔ زندگی بھی گزر جائے گی اور بچے بھی نہیں بھٹکیں گے۔کاش !
$$$123$$$
ڈاکٹر سید محمد عظیم شاہ بُخاری
$$$123$$$
گوجرانوالہ شہر میں جی ٹی روڈ کے کنارے اور شیرانوالہ باغ سے ذرا پہلے تھانہ سبزی منڈی کی ایک پرانی عمارت واقع ہے جو باہر سے دیکھنے میں تو بالکل سادہ ہے لیکن مرکزی دروازے سے اندر جاتے ہی یہ آپ کو ورطہ حیرت میں ڈال دیتی ہے۔
$$$123$$$
یہی شری آتما رام جی کی سمادھی ہے جو جین مذہب کے اچاریہ کے طور پہ جانے جاتے ہیں۔
$$$123$$$
جین مت کا شمار دنیا کے قدیم ترین مذاہب میں کیا جاتا ہے۔
$$$123$$$
اس کی بنیاد کب، کس نے، اور کہاں پر رکھی اس بارے میں ماہرین کوئی مُستند رائے دینے سے قاصر ہیں۔ یہ ایک غیر توحیدی مذہب ہے جس کی بنیاد عدم تشدد ہے۔ جین مت کے ماننے والے یہ یقین رکھتے ہیں کہ عدم تشدد اور ضبط نفس کے ذریعہ نجات (موکش) حاصل کی جا سکتی ہے۔ روایتی طور پر جین مت کے پیروکار اپنے مذہب کی ابتدا ان چوبیس ''تیرتھنکروں''(روحانی استاد یا پیغمبر) کے سلسلہ کو قرار دیتے ہیں جن میں پہلے تیرتھنکر رشبھ دیو اور آخری مہاویر ہیں۔
$$$123$$$
اس مذہب کے دو بڑے فرقے دِگمبر اور شویتامبر ہیں۔
$$$123$$$
بات کی جائے اِس سمادھی کی تو جین مت کے ماننے والوں کے مطابق یہاں مشہور جین راہب یا پروہت، اچاریہ وجئےآنند سوری یا آتما رام جی کی استھیاں (راکھ) دفن ہیں۔ وجئے آنند موجودہ دور کے وہ پہلے جین راہب/پروہت تھے جنہیں اچاریہ کا خطاب دیا گیا۔ یہ خطاب جین مت میں بہت ریاضت کے بعد حاصل کیا جاتا ہے۔
$$$123$$$
تاریخی حوالہ جات کے مطابق آپ کا جنم ہندوستانی پنجاب کے ضلع فیروزپور کے قصبے لہڑا میں 1837 کو ایک برہمن خاندان میں ہوا۔ آپ کے والد گنیش چندرا، مہاراجہ رنجیت سنگھ کے دور میں ایک فوجی عہدے دار تھے۔ ان کا دیہانت آتما رام جی کے بچپن میں ہی ہو گیا تھا جس کے بعد آپ کی والدہ آپ کو لے کر ہوشیارپور چلی آئیں اور ایک ایسے جین خاندان میں کام کرنا شروع کیا جہاں اس مذہب کے بڑے سادھوؤں کا آنا جانا لگا رہتا تھا۔
$$$123$$$
یہاں آتما رام جی کی ملاقاتیں جین مت کے سکالرز اور سادھوؤں سے ہوئیں اورآپ نے ان کی تعلیمات کو سن کر اثر قبول کرنا شروع کیا۔ آپ بچپن سے ہی بہت ذہین تھے، آپ نے ستھانک واسی سادھوؤں سے شاستروں کی تعلیم حاصل کرنا شروع کی۔ اس کے علاوہ آپ نے فلسفہ اور سنسکرت کی بھی تعلیم حاصل کی۔
$$$123$$$
نہایت کم عمری میں ہی آپ ستھانک واسی فرقے کے سادھو بن گئے تھے۔
$$$123$$$
لیکن آپ کا رحجان مورتیوں کی پوجا کی طرف ہو گیا تھا (جو اس فرقے میں رائج نہ تھا) اس لیئے ستھانک واسیوں کی مخالفت کی وجہ سے آپ 1875 میں احمد آباد آ گئے۔
$$$123$$$
یہاں کے جین سادھو نے انہیں کو شویتامبر سادھوکے طور پر چنا اور اس کے بعد
$$$123$$$
اچاریہ جی نے جین مذہب کی تعلیم کو عام کرنے کے لیئے ریاست گجرات سے پنجاب تک پیدل سفر کیا جہاں انہوں نے کتب خانے کھولے اور قدیم جین مخطوطات کو محفوظ کیا۔
$$$123$$$
یہاں سے آُپ گوجرانوالہ چلے آئے جہاں دور دور سے لوگ آپ کی شہرت سن کہ آتے اور آپ کے طریقہ تبلیغ اور شیرینئی گفتار سے بہت متاثر ہوتے۔
$$$123$$$
آپ کی تبلیغ اور جانفشانی سے بڑی تعداد میں لوگ جین مت کی طرف آئے ساتھ ہی آپ نے پنجاب میں مختلف جین مندروں کی مرمت بھی کروائی۔ ہندوستان کے مختلف حصوں خصوصاً پنجاب میں مختلف پاٹھ شالاؤں (درسگاہیں) اور کتب خانوں کی تعمیر کا سہرا آُپ کے سر جاتا ہے۔
$$$123$$$
جلد ہی یہ مغربی سکالرز کی نظر میں آئے اور 1893 میں شکاگو میں منعقد ہونے والی عالمی مذہبی کانفرنس میں انہیں بلایا گیا۔ کچھ مذہبی اور ذاتی وجوہات کی بنا پر آپ کی بجائے ممبئی کے ایک نوجوان ویر چند گاندھی نے اس کانفرنس میں شرکت کی اور اس عالمی فورم پر جین مت کی نمائندگی اس بہترین طریقے سے کی کہ بہت سے لوگوں نے جین مذہب قبول کر لیا۔
$$$123$$$
آپ نے جین مت پر ایک کتاب لکھی اور اس کے کچھ ہی عرصے بعدمئی 1896 کو گوجرانوالہ میں آپ کا دیہانت ہو گیا۔ آپ کے پیروکار لالہ میا داس نے آپ کی باقیات کو دفن کرنے کے لیئے گوجرانوالہ کے اس مقام پر ایک سمادھی بنائی۔
$$$123$$$
یہ سمادھی چار چھوٹے اور ایک بڑے گنبد پر مشتمل ہے جو زمین سے کچھ بلند ہے۔ بڑا گنبد مرکزی کمرے کا ہے جس میں انکو جلا کہ راکھ دفن کی گئی تھی۔
$$$123$$$
لاہور کے عجائب گھر میں رکھے سنگ مرمر کے چبوترے پر آپ کے قدموں کے نشان اسی کمرے سے لائے گئے ہیں۔
$$$123$$$
جبکہ چاروں گنبد اطراف کے راستوں اور دروازوں پر بنائے گئے ہیں۔ عمارت کی بہت سی اشیاء اور سجاوٹی چیزوں کو لاہور میوزیم کی جین گیلری میں رکھا گیا ہے۔
$$$123$$$
کہا جاتا ہے کہ عمارت کے دائیں طرف ایک مندر بنایا گیا تھا جہاں پانچھ مورتیوں کو رکھنے کی جگہ بھی موجود ہے۔
$$$123$$$
کچھ احباب کا کہنا ہے کہ یہاں جین مت کے تیر تھنکروں کے سنگ مرمر سے بنے قدموں کے نشان موجود تھے جنہیں اب بھی لاہور میوزیم کی جین گیلری میں دیکھا جا سکتا ہے۔
$$$123$$$
بائیں طرف بنے کمرے اور برآمدہ جین سادھوؤں کی رہائش گاہ کے طور پراستعمال ہوتے تھے جن میں مسافر یاتری بھی شامل تھے۔
$$$123$$$
اس عمارت میں سرخ و سفید پتھر کا استعمال نہایت خوبصورتی سےکیا گیا تھا اور اسکا کالے سفید پتھر کا فرش تو اب بھی دیکھا جا سکتا ہے۔
$$$123$$$
اس عمارت کے خوبصورت گنبد، اسکی دیواروں پہ کندہ نقش و نگار، اس کے برآمدے آج بھی اس کی دلکشی کے گواہ ہیں۔
$$$123$$$
خوبصورت طرز تعمیر کی حامل یہ عمارت تقسیم تک جین مذہب کے لوگوں کے پاس رہی پھر 1995 تک یہاں ایک سرکاری سکول قائم ہوا جسے دوسری جگہ منتقل کرنے کے بعد اسے پولیس تھانے کے طور پر استعمال کیا جا رہا ہے۔ اگرچہ بہت سے دفاتر و افسران نئی عمارت میں منتقل ہو گئے ہیں لیکن اس کا مرکزی کمرہ اب بھی محکمہ پولیس کے زیرانتظام ہے جو شاید غنیمت ہے ورنہ قبضہ مافیا اس قیمتی زمین پر کب کا قابض ہو چکا ہوتا۔
$$$123$$$
سمادھ کے پطھلے حصے میں کچھ ضبط کی ہوئی سواریاں اب بھی دیکھی جا سکتی ہیں۔
$$$123$$$
سمادھی کا طرز تعمیر سکھ سمادھی سے مشابہت رکھتا ہے جسکی واضح مثال اسکے مرکزی درمیانے گنبد اور نچلے ہشت پہلو کی مہان سنگھ سمادھی سے ہو بہو مماثلت ہے جو یہاں سے کچھ ہی دور شیرانوالہ باغ میں واقع ہے۔
$$$123$$$
انہی مماثلتوں کی وجہ سے کچھ لوگ اسے رنجیت سنگھ کے دادا چڑھت سنگھ کی سمادھی کہتے اور سمجھتے ہیں لیکن اس بات کو کئی مستند حوالوں سے جھٹلایا جا سکتا ہے۔
$$$123$$$
اول یہ کہ محکمہ اراضی کی دستاویزارت میں یہ جین مندر کے طور پر درج ہے، دوسرا یہاں فرش پر لگی ہوئی مختلف نذرانے کی تختیاں، تیسرا اچاریہ وجے آنند پر شکاگو میں رکھی ہوئی ایک قدیم دستاویز جس کے سرورق پر اس سمادھی کی تصویر بھی دیکھی جا سکتی ہے۔ ان باتوں سے صاف ہے کہ یہ کسی سکھ کی سمادھی قطعی نہیں ہے۔
$$$123$$$
رہائشی حصے کے برآمدے پر لگی ایک تختی کے مطابق
$$$123$$$
''لالہ میا داس و نانک چن قوم بھابڑہ گوت برڑ ساکن گوجرانوالہ مے یہ کوٹھی مہاراج شری آتما رام جی کی سمادھ کے متعلق بنوائی۔
$$$123$$$
یہی عبارت تختی پر انگریزی، ہندی اور دیوناگری زبان میں بھی درج ہے۔''
$$$123$$$
ضرورت اس امر کی ہے کہ اب اس عمارت کے ساتھ سوتیلوں جیسا سلوک بند کیا جائے۔ ہمارا مذہب بھی ہمیں تمام مذاہب کی عبادت گاہوں اور مقدس مقامات کی بے حرمتی سے روکتا ہے۔ اور پھر جین کمیونٹی تو بہت بے ضرر ہے جو حشرات تک کو نقصان نہیں پہنچاتی۔
$$$123$$$
حکومت پاکستان، محکمہ آثارِ قدیمہ اور اوقاف کو چاہیئے کے اس مقدس مقام کو مرمت کر کے دنیا بھر کے سیاحوں اور خصوصاً جین مذہب کے پیروکاروں کے لیئے کھول دیں تاکہ زرمبادلہ کے ساتھ ساتھ مملکتِ خداداد کا ایک روشن اور پُرامن چہرہ دنیا کے سامنے آسکے۔
$$$123$$$
ستیہ کی جوت سے دور اس نے ہر اندھکار کیا
$$$123$$$
پاپ نگری میں اہنسا کا وہ پرچار کیا
$$$123$$$
پریم پرکاش سے بھرپور یہ سنسار کیا
$$$123$$$
نیند کے ماتوں کو پھر نیند سے ہشیار کیا
$$$123$$$
آتما نند نے پھر قوم کو بیدار کیا
$$$123$$$
لے کے دھرم اور دیا کو جو وہ گنوان بڑھا
$$$123$$$
اس کا بڑھنا تھا کہ پھر رتبہ انسان بڑھا
$$$123$$$
ظلم کو لاج لگی پریم کا پھر مان بڑھا
$$$123$$$
کشٹ کو میٹ دیا،کلیش کو بیکار دیا
$$$123$$$
آتما نند نے پھر قوم کو بیدار کیا
$$$123$$$
(آتما رام جی کے جنم دن کے موقع پر منعقدہ مشاعرے میں وقار انبالوی کا پڑھا گیا کلام )
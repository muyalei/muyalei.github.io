 اپنے دور میں سعد اللہ خان نے لاہور اور چنیوٹ میں بہت سی تعمیرات کروائیں جو ان کے اعلیٰ ذوق کا منہ بولتا ثبوت ہیں۔
$$$123$$$
ان میں چنیوٹ کی شاہی مسجد ، رنگ محل کی حویلی میاں خان اور لاہور کی پتھراں والی حویلی شامل ہیں۔
$$$123$$$
نواب میاں خان نے شروع دن سے اپنے باپ کو ایک آئیڈیل مان کے انکی پیروی کی اور آگے چل کر انہی کی طرح اپنی ایمانداری اور شرافت کا سکہ جمایا۔
$$$123$$$
اِنہی خصوصیات کی بدولت آپ کی مشہوری میں اضافہ ہوتا چلا گیا اور آپ مغل شہنشاہ اورنگزیب کے قریبی ساتھیوں میں شمار ہونے لگے۔ نواب میاں خان کو اورنگزیب کے دور میں لاہور کا گورنر تعینات کر دیا گیا۔ اپنے والد کی طرح آپ بھی مرتے دم تک مغلیہ سلطنت کے وفادار رہے۔ 1671 میں اورنگزیب کے دور میں آپ کی وفات کی بعد سنگھ پورہ کے اس مقام پر آپ کو دفن کیا گیا۔
$$$123$$$
آپ کے رُتبے کو مدِ نظر رکھتے ہوئے یہاں ایک عظیم الشان مقبرہ تعمیر کروایا گیا جس پر ہزاروں روپے پانی کی طرح بہائے گئے۔ چونکہ آپ کا تعلق چنیوٹ سے تھا، جو خوبصورت بناوٹی کام اور کالے پتھر کے لیئے مشہور ہے، اس لیئے آپ کے مقبرے کےلیئے شہرِ چناب سے کالا پتھر منگوایا گیا۔ عمارت کی بات کریں تو اس کے بنیادی چوکور چبوترے میں بھاری بھرکم کالا پتھر استعمال ہوا ہے جس سے اس کی مضبوطی کا اندازہ کیا جا سکتا ہے۔
$$$123$$$
اس چبوترے کے اوپر درمیان میں ایک اور چھوٹا چبوترا ہے جس پر ایک خوبصورت بارہ دری تعمیر کی گئی ہے جس کے چہار جانب تین تین محرابیں ہیں۔ بارہ دری کے وسط میں تقریباً 6 انچ کا ایک اور چبوترہ ہے جس پر ایک زمانے میں سنگِ مرمر سے بنی میاں خان صاحب کی قبر موجود تھی جسے رام نگر کے راجہ، راجہ سُچیت سنگھ نے ملیامیٹ کر دیا۔ آج صرف بارہ دری کےاندر کا چبوترہ ہی باقی بچا ہے۔
$$$123$$$
چھت کے کناروں پر نفاست سے گُل بوٹے بنائے گئے تھے جو ان دنوں ایک مہنگا کام تصور کیا جاتا تھا۔ چھت کے اوپر بھی چاروں طرف چھوٹے چھوٹے چبوترے بنائے گئے ہیں۔ اس دور کے مقبروں کی طرح اس مقبرے کے گرد بھی ایک خوبصورت باغ تھا جس میں فوارے لگائے گئے تھے۔ باغ کا نقشہ دوسری مغلیہ عمارتوں کے طرز پر بنایا گیا تھا۔
$$$123$$$
سِکھ دور میں یہاں کا سنگِ مرمر اور دیگر قیمتی پتھر اکھاڑ لیئے گئے ۔
$$$123$$$
خشت فروشانِ شہر نے بھی اس کارِ خیر میں اپنا حصہ ڈالا اور اسکی اینٹیں نکلا کر بیچ دی گئیں یہاں تک کہ کنہیا لال (مؤرخ) کے بقول یہ خشت فروش لکھ پتی بن گئے جن میں زیادہ تعداد کشمیر سے آئے لوگوں کی تھی ۔ پھر کچھ عرصے کے لیئے یہ شیخ امام الدین کے قبضے میں آیا جنہوں نے رہی سہی کثر بھی پوری کر دی۔ جناب نے مرکزی چبوترے کے کالے پتھر پر دن دیہاڑے ڈاکہ مارا اور اسے اپنی حویلی میں استعمال کیا۔
$$$123$$$
یہ بات ثابت کرتی ہے کہ تاریخی عمارتوں کی آبرو ریزی میں مسلمان بھی کسی سے پیچھے نہیں رہے۔
$$$123$$$
سِکھ دور میں یہ عمارت ایک کھنڈر بن چکی تھی جس کا کوئی ولی وارث نہ تھا۔ اسی کا فائدہ اٹھا کر راجہ سُچیت سنگھ نے اس پر قبضہ جما لیا تھا۔ اس نے اسکی دیواروں کو تعمیر کروا کہ یہاں ایک باغ لگوایا جو اسکے مرنے تک '' باغ راجہ سُچیت سنگھ'' کہلاتا تھا۔
$$$123$$$
اس دور میں اس جگہ کی اہمیت اور بڑھ گئی۔
$$$123$$$
انگریز سرکار نے اپنے تئیں اس بے کار جگہ کی بولی لگوائی اور نواب علی رضا خان قزلباش نے اسے 2200 روپے سکہ رائج الوقت میں خرید لیا۔
$$$123$$$
تب سے اب تک اس مقبرے نے بہت سی تبدیلیاں دیکھی ہیں جن میں راجہ سچیت سنگھ کی گئی کچھ نئی تعمیرات اور نواب علی رضا کی مُرمت شامل ہیں۔
$$$123$$$
یہ جگہ کوئی بہت بڑا سیاحتی مرکز نہیں ہے نہ ہی حکومت نے اس پر کوئی توجہ کی ہے لیکن تاریخ کے متوالوں اور جہاں گردوں کے لیئے اس جگہ میں بہت کشش ہے۔ آج بھی جب آپ یہاں جائیں تو خاموشی اور ویرانی آپ کا استقبال کرتی ہے۔ اگرچہ قریبی گراؤنڈ میں بچے بالے ذوق وشوق سے کھیل رہے ہوتے ہیں لیکن یوں لگتا ہے کہ کسی کو بھی خود کی طرف متوجہ نہ پا کر تنہائی کی ماری یہ عمارت روتی ضرور ہو گی اور اس کے آنسو۔۔۔۔۔۔
$$$123$$$
وہ تو ہم جیسوں کے دل پر ہی گرتے ہیں۔
$$$123$$$
(تحریر میں بیان کردہ تاریخی حقائق مختلف ذرائع سے حاصل شدہ ہیں ان سے مصنف کا متفق ہونا ضروری نہیں)۔
$$$123$$$
مشرق وسطیٰ میں استعماری قوتوں کی سازشوں اور ریشہ دوانیوں کا گھناوٴنا سلسلہ جاری ہے اور اس وقت ایران کی ایٹمی و جوہری صلاحیت اسلامی دشمنوں کے نشانے پر ہے۔ایران کے جوہری سائنسدان محسن فخری زادہ کا قتل بھی اسی مذموم سلسلے کی ایک کڑی ہے جس نے مشرق وسطیٰ میں صورتحال کو مزید گھمبیر کرتے ہوئے خطے کو ایک بڑی جنگ کے دہانے پر پہنچا دیا ہے۔
$$$123$$$
امریکہ کی جانب سے ایرانی سائنسدان محسن فخری زادہ کے قتل سے ایک روز قبل خلیج فارس میں بحری بیڑے کی تعیناتی نے بھی کئی سوالات کھڑے کر دیئے ہیں۔دوسری جانب مغربی ممالک بھی ایران کے بڑھتے ہوئے اثر و رسوخ سے سخت خائف ہیں۔جبکہ اقوام متحدہ نے ایرانی سائنسدان کے قتل کی مذمت کرتے ہوئے تہران سے تحمل کا مظاہرہ کرنے کی اپیل کی ہے۔
$$$123$$$
محسن فخری زادہ ایران کی وزارت دفاع کی ریسرچ اور انوویشن تنظیم کے سربراہ تھے اور ایران کے ایٹمی پروگرام کے روح رواں تھے۔
$$$123$$$
ایرانی عظیم جوہری سائنسدان و محقق کرونا کی ویکسین بنانے پر مامور تھے۔محسن فخری زادہ اسلامی پاسداران انقلاب میں سینیئر عہدیدار تھے انہوں نے پاسداران انقلاب دستے میں 1979ء کے ایرانی انقلاب کے بعد شمولیت اختیار کی تھی۔
$$$123$$$
شاہد بہشتی یونیورسٹی سے تعلیم حاصل کی،پی ایچ ڈی کی ڈگری اصفہان یونیورسٹی سے لی ۔اپنے کیریئر کے آغاز پر 1991ء میں جامعہ امام حسین میں بطور فزکس پروفیسر درس و تدریس خدمات انجام دیں۔
$$$123$$$
فخری زادہ نے گرین سالٹ پروجیکٹ تنظیم کی قیادت بھی کی۔فخری زادہ کی جوہری پروگرام سے وابستگی کی بدولت اقوام متحدہ کی سلامتی کونسل اور امریکہ دونوں نے 2000ء کی دہائی کے وسط میں ان کے اثاثے منجمد کرنے کا حکم دیا تھا۔کونسل کے مطابق بین الاقوامی جوہری توانائی ایجنسی نے جب فخری زادے کا انٹرویو لینا چاہا تو ایران نے ان کی عدم دستیابی کا بہانہ بنایا۔
$$$123$$$
2007ء میں اقوام متحدہ سلامتی کونسل کی ایک قرار داد میں فخری زادہ کی شناخت وزارت دفاع اور مسلح افواج الاجسٹک میں ایک سینیئر سائنسدان اور لاویزن شیان میں فزکس ریسرچ سینٹر (پی ایچ آر سی) کے سابق سربراہ کے طور پر ہوئی۔2010ء کی دہائی کے اوائل میں دفاعی انوویشن اینڈ ریسرچ آرگنائزیشن قائم کی اور اس کے ساتھ ساتھ ایٹمی ہتھیاروں پر تحقیق میں رہنمائی بھی فراہم کی۔
$$$123$$$
اس حقیقت سے انکار ممکن نہیں کہ ایرانی سائنس دان کو نیو کلیئر ہتھیاروں کی تیاری کے شبے میں قتل کیا گیا۔ایران کے دعویٰ کے مطابق انہیں سیٹلائیٹ گن آپریشن کے ذریعے مارا گیا اور اس منظم حملے میں اسرائیل کے ملوث ہونے کا شبہ پایا جاتا ہے۔ واضح رہے کہ اسرائیل کے وزیراعظم نتن یاہو نے دو سال پہلے محسن فخری زادہ کا نام لیا تھا اور موساد نے اس سے پہلے بھی ان کے قتل کی ناکام کوشش کی تھی۔
$$$123$$$
اسرائیل کی ایک ویب سائٹ نے انکشاف کیا کہ فخری زادہ،ایران کے ان سائنس دانوں میں شامل ہیں جن کا نام موساد کی ہٹ لسٹ میں ہے۔ امریکہ نے الزام عائد کیا کہ تحقیق و ترقی جوہری ہتھیاروں کی تیاری میں کارآمد ثابت ہو سکتی ہے۔فخری زادہ 2008ء سے 2011ء تک ایس پی این ڈی ڈائریکٹر کے عہدے پر فائز رہے۔تب مذکورہ ادارے کا الحاق مالیک اشتر یونیورسٹی آف ٹیکنالوجی سے کیا گیا تھا۔
$$$123$$$
2007ء میں ایرانی دستاویزات لیک ہونے پر ’سنڈے ٹائمز‘ نے انکشاف کیا کہ فخری زادے ایڈوانسڈ ٹیکنالوجی شعبے کے چیئرمین ہیں جو جوہری ہتھیاروں کے پروگرام کو چلا رہی ہے۔مذکورہ دستاویزات کو آؤٹ لک برائے نیوٹران سے متعلق سرگرمیوں کے عنوان سے شائع کیا گیا کہ جس میں یورینیم ڈیوٹرائڈ نیوٹران کا چار سالہ منصوبہ کا ذکر ہے۔
$$$123$$$
فخری زادہ کو طبیعیاتی تحقیقی مرکز میں کلیدی حیثیت کے طور پر انہیں ایران کے پہلے یورینیم افزدو گی پلانٹ کا منصوبہ ساز مانا جاتا ہے۔
$$$123$$$
2010ء میں ’دی گارڈن‘ کی رپورٹ میں کہا گیا کہ فخری زادہ ایرانی جوہری پروگرام کے انچارج ہیں۔2012ء میں’وال سٹریٹ جرنل‘ نے انہیں”جوہری ہتھیاروں کا گرو“ کہا۔فخری زادہ کے قتل کے بعد آیت اللہ خامنہ ای نے انہیں ملک کا ممتاز ایٹمی و دفاعی سائنسدان کہا۔مغربی انٹیلی جنس ایجنسیوں سمیت امریکہ نے پروپیگنڈہ کیا کہ فخری ایرانی جوہری پروگرام کے انچارج تھے اور ایران کے لئے جوہری بم بنا رہے تھے۔
$$$123$$$
جبکہ کمپری ہنسیو پلان آف ایکشن معاہدہ ہے دوسرے لفظوں میں ایران نیو کلیئر ڈیل میں شمولیت کے ایک سال بعد 2016ء میں ایران انٹرنیشنل کانفرنس سنٹر میں حسن روحانی نے فخری زادہ کو اعلیٰ اعزازات سے بھی نوازا تھا۔قبل ازیں 2010ء سے 2012ء کے درمیان چار نیو کلیئر سائنسدان مسعود علی محمدی‘ماجد‘شریری‘دریش رضا نژاد اور مصطفی احمدی روشن یکے بعد دیگرے قتل کر دئیے گئے تھے جبکہ ایک سائنس دان فریدون عباسی قاتلانہ حملے میں شدید زخمی ہوئے تھے۔
$$$123$$$
دو سائنسدانوں کو ان کی گاڑیوں میں ہی مقناطیسی بموں کے ذریعے ہلاک کیا گیا۔دریش رضا نژاد کو گولی ماری گئی تھی اور مسعود علی محمدی کو موٹر سائیکل بم دھماکے میں ہلاک ہوئے۔ایران کے مطابق ایرانی سائنسدانوں کے قتل میں اسرائیل ملوث ہے۔مغربی و امریکی خفیہ ایجنسیوں نے بھی اسرائیل کے ملوث ہونے کی تصدیق کی تھی۔ جون 2012ء میں ایرانی حکومت نے اعلان کیا تھا کہ سائنسدانوں کے قتل میں ملوث تمام ملزمان کو حراست میں لے لیا گیا ہے۔
$$$123$$$
اسرائیل نے ان الزامات کی نہ تو تردید کی اور نہ ہی تصدیق۔تاہم اسرائیلی وزیر دفاع موشے یا الون نے کہا ہم ایران کو جوہری ہتھیاروں کی تیاری سے روکنے کیلئے ہر طرح کے اقدامات کریں گے،ہمیں ایران کی ایٹمی صلاحیت برداشت نہیں اور ہم ایران پر پابندیوں کے حامی ہیں۔بعد ازاں 2013ء میں ایرانی جوہری ماہرین کے قتل کی مذموم مہم کو امریکی دباؤ پر ختم کر دیا گیا تھا۔
$$$123$$$
ایک پرائیوٹ امریکی انٹیلی جنس ایجنسی ”سٹارٹ فور“ کے مطابق 2007ء میں بھی پانچ ایرانی سائنسدانوں کو موساد نے زہر دے کر مارا تھا ۔ایرانی حکومت کے مطابق 2015ء میں بھی موساد کی طرف سے ایک اور ایرانی جوہری سائنسدان کے قتل کی ناکام کوشش کی گئی تھی۔ ایرانی افواج کے سربراہ قاسم سلیمانی کو بھی رواں سال 3 جنوری کو بغداد میں ڈرون حملے میں شہید کر دیا گیا تھا۔
$$$123$$$
جس کے جواب میں ایران نے بغداد میں امریکی بیس پر میزائل حملہ کیا تھا لیکن امریکہ کا کہنا تھا کہ ایرانی حملے سے قبل ہی بیس سے امریکی افواج کو نکال لیا گیا تھا۔لیکن محسن فخری زادہ کو ایران کی سر زمین پر شہید کیا گیا ۔یکے بعد دیگرے ایران کے ایٹمی سائنسدانوں کی ہلاکتوں نے کئی شکوک و شبہات کو جنم دیا ہے ۔دراصل ایران کا میزائل پروگرام ہی مسلم دشمنوں کو کٹھک رہا ہے۔
$$$123$$$
جس کی اصل وجہ مشرق وسطیٰ میں صرف ایران کی علمی توانائی ہے جو امر استعماری طاقتوں کی بوکھلاہٹ کے شکار ہونے کا سبب ہے۔دوسری جانب اسرائیل براہ راست ایرانی میزائلوں کی زد میں ہے اس لئے یہ ایران کی ایٹمی صلاحیت کے درپے ہیں۔اس وقت اگر گریٹر اسرائیل میں سب سے بڑی رکاوٹ ہے تو وہ ایران ہے۔ ذرائع کے مطابق ٹرمپ جاتے جاتے بھی ایران کو مشتعل کرکے خانہ جنگی میں دھکیلنے کیلئے سرگرم ہے،مگر ایران کی جانب سے ”ہم بدلہ لیں گے مگر تحمل کے ساتھ“ کہہ کرکے امریکی عزائم خاک میں ملا دیئے ہیں۔
$$$123$$$
امریکی تاریخ میں پہلی بار وائٹ ہاوٴس کے شعبہ پریس میں نو منتخب صدر جوبائیڈن نے تمام عہدوں پر خواتین کو تعینات کرکے متعدد حلقوں کو ششدر کر دیا ہے۔کہا جاتا ہے کہ نئی انتظامیہ کی کمیونیکیشن ٹیم کی قیادت کے لئے اوباما انتظامیہ کے بعض تجربہ کار ماہرین کو بھی شامل کیا گیا ہے ۔اس حوالے سے امریکی صدر جوبائیڈن نے کہا،”مجھے آج یہ اعلان کرتے ہوئے فخر محسوس ہو رہا ہے کہ وائٹ ہاؤس کی سینیئر کمیونیکیشن ٹیم پہلی بار پوری طرح سے خواتین پر مشتمل ہے۔
$$$123$$$
کمیونیکیشن کی یہ قابل اور تجربہ کار شخصیات اپنے کام کے تئیں مختلف نقطہ نظر کی حامل ہیں اور اس ملک کی تعمیر نو کے لئے ان کے عزائم بھی مشترک ہیں۔“بائیڈن کی اقتدار کی منتقلی کی ٹیم کا کہنا ہے کہ اس کے لئے جس ٹیم کا انتخاب ہوا ہے وہ متنوع،تجربہ کار اور باصلاحیت خواتین پر مشتمل ہے اور اس سے آنے والے صدر کے اس عزم کا پتہ چلتا ہے کہ وہ،”ایسی انتظامیہ تشکیل دینا چاہتے ہیں جو امریکا کی طرح نظر آتی ہو اور کام کرنے والے خاندانوں کے لئے روز اول سے ہی نتیجہ خیز ثابت ہونے کے تیار بھی ہو۔
$$$123$$$
تاہم نامزد کی گئی ان سات خواتین میں سے چار کا تعلق سیاہ فام برادری سے ہے۔اوباما کی انتظامیہ میں جنیفر پساکی وائٹ ہاوٴس میں کمیونیکیشن کی ڈائریکٹر ہوا کرتی تھیں اور جوبائیڈن نے انہیں پریس سیکرٹری کے عہدے کے لئے نامزد کیا ہے وہ طویل عرصے سے ڈیمو کریٹک پارٹی کی ترجمان رہیں۔جنیفر پساکی نے اپنے ایک ٹویٹ پیغام میں کہا،”یہ ٹیم بعض بہترین صلاحیت مندوں پر مشتمل ہے، اس میں آزمائی ہوئی تجربہ کار ماہر ابلاغیات شامل ہیں،جو سب کی سب خواتین ہیں۔
$$$123$$$
سب سے متنوع ٹیم جس میں سے چھ کم عمر بچوں کی مائیں ہیں۔“بائیڈن اور کملا ہیرس کی انتخابی مہم کی ترجمان کیٹ بیڈنگ فیلڈ کو وائٹ ہاوٴس کی کمیونیکیشن ڈائریکٹر کے عہدے کے لئے متعین کیا گیا ہے۔جب بائیڈن نائب صدر تھے تب بھی ان کے ساتھ کیٹ اسی عہدے پر کام کر چکی ہیں۔بائیڈن ٹیم کی سینیئر مشیر سیمون سینڈرز نو منتخب نائب صدر کملا ہیرس کی چیف ترجمان کے طور پر کام کریں گی۔
$$$123$$$
بائیڈن کی سابق پریس سیکرٹری ایلزبتھ الیگزینڈر آئندہ امریکی خاتون اول جل بائیڈن کی کمیونیکیٹر ڈائریکٹر ہوں گی۔
$$$123$$$
اس کے علاوہ اس ٹیم میں کارین ڑاں پرئیر اور ایشلی ایٹیئن کی بھی اعلیٰ عہدے پر تقریر کی گئی ہے ۔کارین ڑاں پرئیر وائٹ ہاؤس میں پرنسپل نائب پریس سیکرٹری کے طور پر کام کریں گی جبکہ ایشلی نو منتخب نائب صدر کملاہیرس کی کمیونیکیٹر ڈائریکٹر کے عہدے پر فائز ہوں گی۔
$$$123$$$
بائیڈن ٹیم کی انتخابی مہم کی کمیونیکیٹر ڈائریکٹر پیلی ٹوبر کو وائٹ ہاوٴس میں نائب کمیونیکیٹر ڈائریکٹر کے عہدے پر مقرر کیا گیا ہے۔کابینہ کے ارکان کی سینیٹ سے منظوری لینا پڑتی ہے تاہم ان تقریریوں کے لئے صدر کی ٹیم خود مجاز ہوتی ہے اور اس کی منظوری کی ضرورت نہیں ہے۔ ٹرمپ کی انتظامیہ میں بھی پریس سیکرٹری اور پریس ڈائریکٹر سمیت کئی خواتین شامل تھیں لیکن بائیڈن کی ٹیم نے تنوع کے ساتھ ساتھ وائٹ ہاوٴس میں پریس کو ماضی کی روایات کے مطابق بنانے کی کوشش کی ہے۔
$$$123$$$
ٹرمپ انتظامیہ نے پریس کے لئے لڑنے والا انداز اختیار کر رکھا تھا،جس میں پریس بریفنگ کے دوران اکثر میڈیا کو ہی نشانہ بنایا جاتا رہا ہے۔اس کے برعکس بائیڈن کی میڈیا ٹیم پریس کے ساتھ ہم آہنگی برقرار رکھنے کے ساتھ ساتھ سنجیدہ تعلقات قائم کرنے کے لئے بھی پر امید ہے۔
$$$123$$$
جبکہ صدر ٹرمپ کے دور حکومت میں یہی محسوس ہوتا رہا کہ شاید انہیں خواتین کے ساتھ کوئی مسئلہ ضرور رہا ہے۔
$$$123$$$
نہ صرف مضافاتی خواتین کے ساتھ بلکہ ہر عمر،نسل اور ہر تعلیمی معیار کی خواتین کے ساتھ انہیں کوئی نہ کوئی مسئلہ تھا۔حالیہ پولز سے پتا چلتا ہے کہ خواتین کے تمام گروپس اب ٹرمپ کے اتنے حامی نہیں رہے جتنے وہ 2016ء کے الیکشن میں تھے۔خواتین کئی دہائیاں پہلے یعنی 1980ء کے عشرے سے ہی ریپبلکن صدارتی امیدواروں سے ایک فاصلہ رکھ رہی ہیں۔اس لئے اس وقت صنفی طور پر ان کے ساتھ جو کچھ ہو رہا ہے‘2020ء کے الیکشن بھی اسی دیرینہ تحریک کا تسلسل ہے۔
$$$123$$$
مردوں اور خواتین کا عدم توازن تمام سیاسی جماعتوں میں نظر آیا۔سیاسی پہچان میں پائی جانے والی صنفی خلیج اس صدارتی الیکشن میں بھی صدر ٹرمپ پر اثر انداز ہوتی محسوس ہوتی رہی مگر یہ رجحان ان کے صدر بننے سے پہلے بھی موجود تھا۔2008ء کے الیکشن میں 56 فیصد خواتین اور 49 فیصد مردوں نے براک اوباما کو ووٹ دیا تھا مگر 2012ء کے الیکشن میں براک اوباما کے حق میں یہ صنفی خلیج 10 فیصد بڑھ گئی تھی یعنی 55 فیصد خواتین کے مقابلے میں 45 فیصد مردوں نے انہیں ووٹ دیا تھا۔
$$$123$$$
2016ء کے الیکشن میں پولز کے مطابق ٹرمپ اور ہیلری کلنٹن کے مابین یہ صنفی فرق 13 پوائنٹس تھا۔
$$$123$$$
ڈیمو کریسی فنڈ اور UCLA نیشن سپیس پروجیکٹ نے جون 2020ء سے 22 اکتوبر کے درمیان ایک لاکھ سے زائد امریکی لوگوں کے انٹرویوز کئے تھے۔اوسطاً رجسٹرڈ ووٹوں کے تناظر میں دونوں سیاسی جماعتوں میں یہ صنفی خلا 13 پوائنٹس رہا۔حالیہ پولز میں بھی یہی انداز نظر آیا جو کم سے کم 8 پوائنٹس اور زیادہ سے زیادہ 16 پوائنٹس رہا۔
$$$123$$$
اس فرق کی سادہ سی وجہ یہی بیان کی جاتی ہے کہ زیادہ تر مرد ریپبلکنز ہیں اور زیادہ تر خواتین ڈیمو کریٹس ہیں۔یہ جاننے کے لئے کہ 2020ء کی انتخابی مہم کیسی رہی؟کسی بھی الیکٹورل گروپ کو دیکھ سکتے ہیں۔مرد اور خواتین،آزاد،مضافاتی مرد و خواتین،65 سال سے زائد عمر کے لوگ‘2016ء کے مقابلے میں ٹرمپ کے کم حامی نظر آئے۔امریکا کے دیہات میں بسنے والے ووٹرز میں بھی یہ رجحان دکھائی دیا۔
$$$123$$$
نیشن سپیس ڈیٹا سے پتا چلتا ہے کہ دیہات میں بسنے والے امریکی چھ پوائنٹس کے فرق سے ٹرمپ سے دور ہو گئے تھے 66 فیصد سے 60 فیصد رہ گئے تھے ،خواتین میں یہ حمایت 54 فیصد سے کم ہو کر 50 فیصد رہ گئی تھی ۔یہ ڈیٹا ریپبلکنز میں بھی انتخابی فرق دکھاتا ہے۔ڈیمو کریٹس کی جوبائیڈن کی شرح کے مقابلے میں ڈونلڈ ٹرمپ کی اپنی جماعت کے اندر بھی وہ حمایت نہیں رہی جو 2016ء کے الیکشن کے موقع پر تھی۔
$$$123$$$
نیشن سپیس کے ساتھ انٹرویو میں 94 فیصد ریپبلکنز کہتے سنے گئے کہ انہوں نے 2016ء کے الیکشن میں ٹرمپ کو ووٹ دیا تھا۔ 2020ء میں یہ شرح کم ہو کر 91 فیصد رہ گئی۔ریپبلکنز خواتین میں یہ شرح 92 فیصد سے کم ہو کر 90 فیصد رہ گئی تھی۔اندازہ لگائیے کہ کس طرح خواتین‘مردوں کے مقابلے میں ریکارڈ تعداد میں جوبائیڈن کے حق میں ووٹ ڈالنے کے لئے نکلی تھیں۔
$$$123$$$
ان دنوں ”لو جہاد“ آرڈیننس کا بہت شور اٹھا ہوا ہے اور اترپردیش کے وزیراعلیٰ نے اس پر پابندی لگاتے ہوئے نئے آرڈیننس کی منظوری دے دی ہے۔لو جہاد مسلمانوں کے خلاف آر ایس ایس کا زہریلا پروپیگنڈہ بی جے پی کے ایجنڈے میں سرفہرست ہے اور یوگی نے اپنی انتخابی مہم کے دوران اس کے خلاف نیا قانون لانے کا اعلان بھی کیا تھا۔مذکورہ قانون کی خلاف ورزی پر کم از کم دس سال قید اور پندرہ ہزار سے پچاس ہزار تک جرمانے کی سزا عائد کی گئی ہے۔
$$$123$$$
اس قانون کو ”اترپردیش ودھی ویرودھ دھرم سمیر پورتن پرتیش ادیش دیشن 2020 “ سے موسوم کیا گیا ہے۔غیر قانونی تبدیلی مذہب مانع آرڈیننس کے پس پردہ اصل مقصد ”مسلم نوجوانوں کا مستقبل تاریک کرنا ہے،جب کہ آرڈیننس میں بین مذہبی شادی کے لئے اجازت طلب کرنے کی غرض سے درخواست فارم کے ساتھ ایک ڈرافٹ بھی شامل کیا گیا ہے، جس کی رو سے شادی سے دو مہینے قبل ڈسٹرک مجسٹریٹ کو اس کی اطلاع دینی ہو گی،بغیر اس اجازت کے 6 ماہ سے لے کر 3 سال تک کی جیل اور 10 ہزار روپے جرمانہ کی سزا کا مستحق ہو گا۔
$$$123$$$
دوسری جانب کبھی ”پریم یدھ“ کی بات نہیں کی:حالانکہ اس وقت باقاعدہ ہندو فرقہ پرست تنظیمیں اس پر عمل پیرا ہیں اور مسلم تعلیم یافتہ بچیاں اس کی شکار ہو کر ارتداد کے راستے پر چل پڑی ہیں۔جنوبی بھارت اس کا زیادہ کا شکار ہے،جس کی وجہ وہاں مخلوط ایجوکیشن میں مسلمان لڑکیوں کا تناسب زیادہ ہے اور وہ اس وقت ہندو فرقہ پرستوں کا آسان ٹارگٹ ہیں۔
$$$123$$$
اگر کوئی غیر مسلم لڑکی اپنی خوشی سے مذہبی تبدیل کرے گی تو اسے بھی لو جہاد میں شامل کر لیا جائے گا اور اگر کوئی مسلم لڑکی ڈر و خوف کی وجہ سے بھی کسی غیرمسلم لڑکے کے ساتھ جانے پرمجبور ہو گی تو اسے پریم یدھ میں شامل نہیں کیا جائے گا،ایسے بہت سارے واقعات پیش آچکے ہیں،بے چاری ہادیہ کو کورٹ کے ذریعہ سے لڑائی لڑنی پڑی،ثنا خان اور زائرہ وسیم نے صرف پردہ سیمیں سے توبہ کیا تو ان کے خلاف ٹرینڈ چلائے گئے اور انتہاء تو اس وقت ہو گئی،جب ثنا خان نے ایک مفتی سے شادی رچا لی تو گویا آسمان سر پر اٹھا لیا،جب ایک مسلم لڑکی کے سدھرنے اور توبہ کرنے سے یہ حالت ہو سکتی ہے تو ایک غیر مسلم لڑکی کے اسلام میں داخل ہونے سے کیا نہیں ہو سکتا؟‘بی جے پی لیڈر الوک کمار نے ہرزہ سرائی کرتے ہوئے کہا کہ’لو جہاد‘ کی مخالفت صرف ہم نے شروع نہیں کی ہے،بلکہ اسے کیرالہ میں کی عیسائی آبادی نے اٹھایا تھا۔
$$$123$$$
یہ ایک ایسا مسئلہ ہے جس میں سب کو اپنے مذہب میں لانے کیلئے جہاد ایک آلہ ہے۔لو جہاد کا اصل مقصد مسلمانوں کا اپنی آبادی میں اضافہ ہے،اس رویہ کا مقابلہ کرنا ہو گا۔قانون میں’لو جہاد‘لفظ نہیں ہے۔ہمیں شک ہے کہ اس کے لئے پوری دنیا سے پیسہ آتا ہے اور یہ ایک منظم سرگرمی ہے۔’لو جہاد‘کی اصطلاح اس مکاری سے وضع کی گئی ہے کہ جس میں ایک بھولی بھالی ہندو لڑکی کو کسی شاطر مسلمان نے زور زبردستی کرکے ورغلا کر شادی کر لیتا ہے۔
$$$123$$$
یوگی حکومت اس قانون کا سہارا لے کر مسلم طبقے کے نوجوانوں کو نشانہ بنانے کی ایک سازش ہے ساتھ ہی دلت سمیت دیگر اقلیتوں کے نوجوانوں کو ہدف بنانے کی تیاری بھی ہے۔نئے آرڈیننس کی منظوری کے پیچھے بالخصوص اسلام اور مسلمان کو ہی ہدف بنانے کا ناپاک منصوبہ ہے جبکہ ریاست اترپردیش میں بڑھتے جرائم اور خاص طور پر عصمت دری اور قتل کی وارداتوں کو روکنے کے بجائے یوگی نے مسلمان پر عرصہ حیات تنگ کر رکھا ہے۔
$$$123$$$
اور اب ہریانہ اور کرناٹک کے بعد بی جے پی کی زیر قیادت مدھیہ پردیشن حکومت نے بھی اعلان کر دیا ہے کہ وہ جلد ہی ’لو جہاد‘ کے خلاف ایک قانون لائیں گے اور تعجب نہیں ہو گا کہ مستقبل میں بی جے پی کی زیر اقتدار دیگر ریاستیں کرناٹک اور گجرات بھی اسی طرح کی قانون سازی کا اعلان کریں گی۔بلاشبہ جب سے بی جے پی مرکز میں اقتدار میں آئی ہے مسلم اقلیت مخالف قانون سازی کا ایک سلسلہ جاری ہے جو بھی قانون بنائے جا رہے ہیں ان کا راست بالراست نشانہ مسلمان ہی ہوتے ہیں چاہے وہ طلاق ثلاثہ کا قانون ہو یا گاو ذبیحہ یا پھر گائے کی حفاظت پر بننے والے قانون،ان کے علاوہ دفعہ 370 کی تنسیخ ،سی اے اے کے نفاذ کے پس پردہ عزائم اور پھر غیر قانونی لین دین کے نام پر بنائے گئے قانون کا اطلاق بھی مسلم اداروں کو ہراساں کرنے کے لئے استعمال کیا جاتا ہے جبکہ دیگر اداروں اور سیاسی جماعتوں کے معاملات آزادانہ عملی اختیار کے ساتھ جاری رہتے ہیں۔
$$$123$$$
اسی طرح کئی ریاستوں میں جبری مذہب تبدیلی پر امتناع کا قانون ہے لیکن یہاں بھی کسی دوسرے مذہب کا شخص اپنی مرضی اور رغبت سے اسلام قبول کرتا ہے تو اس کو بھی اس قانون کا سہارا لے کر ہراساں کیا جاتا ہے۔
$$$123$$$
تاہم آغاز میں ”لو جہاد“ کی اصطلاح کا استعمال کرناٹک،منگلور اور کیرالا سے ہوا تھا۔آر ایس ایس کے تربیت یافتہ سویم سیوک پر مود متالک کی قائم کردہ شری رام سینا نے اسی لفظ کا استعمال کرتے ہوئے ایسے میاں بیوی جوڑے کو نشانہ بنانا شروع کر دیا تھا جس میں لڑکی کا تعلق ہندو مذہب سے ہو۔
$$$123$$$
حتیٰ کہ ہندو انتہا پسند تنظیم ایسے معاملوں کو عدالت میں لے گئی اور جواز یہ پیش کیا جاتا کہ مسلم لڑکے نے جبراً ہندو لڑکی سے شادی کی ہے حالانکہ پولیس تفتیش میں یہ بات سامنے آچکی ہے کہ ”لو جہاد“ کا ایسی شادیوں سے کوئی لینا دینا نہیں اور جو باتیں پھیلائی گئی تھیں وہ زہر افشانی کے سوا کچھ نہیں۔گجرات فسادات کے دوران بھی ایسا ہی پروپیگنڈہ کیا گیا تھا کہ مسلم نوجوان غریب قبائلی ہندو لڑکیوں کو بہا پھسلا کر اپنے جال میں پھنسا لیتے ہیں اور ان کا مذہب بھی تبدیل کروا لیتے ہیں۔
$$$123$$$
مظفر نگر فسادات میں اس لفظ کے غلط استعمال سے حالات کو اشتعال انگیز بنایا گیا اور فرقہ وارانہ فساد پھیلانے کے لئے من گھڑت کہانیاں بنائیں گئیں۔آج”لو جہاد“ ہندو فرقہ پرست قوتوں کا مسلمانوں کیخلاف مضبوط ہتھیار بن چکا ہے۔
$$$123$$$
بھارت میں ”لو جہاد“ کے نام سے ایک انتہائی قابل اعتراض اور نفرت انگیز کتاب بھی شائع کی گئی ہے جس کے ذریعہ ہندوؤں اور مسلمانوں کے ساتھ سکھ،عیسائی،پارسی اور دیگر طبقوں کو بھی مسلمانوں کیخلاف استعمال کیا جا رہا ہے۔
$$$123$$$
کچھ عرصہ قبل آر ایس ایس باقاعدہ طور پر اپنے کارکنوں کو تربیت دے کر مخلوط تعلیمی اداروں میں بھیجتی تھیں کہ وہ مسلمان لڑکیوں سے دوستی کرنے کے بعد ان سے شادی کر لیں۔اس دوران اگر وہ ہندو مذہب قبول کر لیں تو ٹھیک وگرنہ ایسے ہی ان کے ساتھ تعلقات قائم کرکے شادی شدہ زندگی گزاریں۔اس عمل کو پروان چڑھانے کیلئے سرکاری سرپرستی میں منصوبہ بندی کے تحت ایسی فلمیں بنائی گئیں جن میں فرضی کرداروں کے ذریعہ دکھایا جاتا رہا کہ کسی برقعہ پوش لڑکی نے ایک ہندو لڑکے سے شادی کر لی اور پھر گھر سے بھاگ کر نامعلوم مقام پر شادی شدہ زندگی گزارتی رہی۔
$$$123$$$
ہندو انتہا پسندوں یہ پروپیگنڈہ کرتے ہیں کہ مسلم نوجوان ہندو لڑکیوں کو باقاعدہ منصوبہ بندی کے تحت محبت کے جال میں پھانستے ہیں ان سے شادی کرکے بچے پیدا کرتے ہیں اور پھر ان بچوں کو ہندوؤں کیخلاف تربیت دیتے ہیں تاکہ مستقبل میں بھارت کو ایک مسلم ریاست میں تبدیل کیا جا سکے۔ اسی طرح ٹی وی چینلز اور اخبارات کو بھی مذموم مقاصد کیلئے استعمال کیا جا رہا ہے اور عام عورتوں کو گمراہ کرنے کیلئے خواتین کو برقعے پہنا کر اپنی مرضی کی باتیں کہلوا کر سوشل میڈیا پر پھیلایا جا رہا ہے۔
$$$123$$$
وشوا ہندو پریشد نے ”درگاواہنی“ کے نام سے خواتین سیل بھی قائم کر رکھا ہے۔جس کے ارکان ہندوؤں کے گھر میں جا کر عوامی رابطہ مہم کے بہانے لوگوں کو مسلمانوں کیخلاف بھڑکانے میں مصروف ہیں اور نریندر مودی کے اقتدار میں آنے کے بعد مسلم نوجوانوں کیخلاف یہ پروپیگنڈہ سرکاری سرپرستی میں جاری ہے۔”ورلڈ ہندو کانفرنس“ کے عنوان سے منعقدہ اجلاس کا بنیادی ایجنڈا یہی ”لو جہاد“ رکھا گیا تھا۔
$$$123$$$
”لو جہاد“ کی اصطلاح دراصل اصل جہاد کو بدنام کرنے کیلئے گھڑی گئی ہے تاکہ دنیا بھر میں اسلامی شعائر کے خلاف متعصب اور منافرت میں اضافہ ہو۔بھارتی متعصب میڈیا مسلسل اشتعال انگیزی میں مصروف ہے کہ مسلم لڑکے ہندو لڑکیوں کو اپنے چنگل میں پھانس کر ان سے شادی کرکے مسلم آبادی میں اضافے کا باعث بن رہے ہیں۔اس موقع پر ہندوستان کے سابق سالیسٹر جنرل ہریش سالوے کی حالیہ شادی کا ذکر دلچسپی سے خالی نہیں ہے۔
$$$123$$$
ہریش سالوے بی جے پی کو بہت عزیز ہیں۔سچن پائلٹ سے لے کر ارنب تک کو بچانے کے لئے ان کی خدمات حاصل کی گئی تھیں۔ ان کی عمر 65 سال ہے اور انہوں نے 56 سالہ کیرولن سے بیاہ رچایا۔وہ دونوں طلاق شدہ ہیں۔ہریش سالوے نے اسی سال اپنی پہلی بیوی میناکشی کو طلاق دے دی تھی۔ہریش سالوے کی میناکشی سے دو بیٹیاں اور کیرولن کی اپنے سابقہ شوہر سے ایک بیٹی ہے۔
$$$123$$$
اپنا آبائی مذہب ترک کرکے عیسائی مذہب اختیار کرنے والے ہریش سالوے کی کیرولن سے شادی عیسائی مذہب کے مطابق چرچ میں ہوئی۔اب اگر سالوے کی بیٹی ساکشی الہ باد ہائی کورٹ سے رجوع کرکے دہائی دے کہ ان کے والد نے شادی کرنے کے لئے اول تو اپنی بیوی کو طلاق دی اور اس کے بعد اپنا مذہب تبدیل کر دیا ہے تو الہ باد کی عدالت کیا فیصلہ کرے گی؟نیز یوگی جی شادی کے لئے ہندو دھرم کو چھوڑ کر عیسائیت اختیار کرنے والے ہریش سالویکا’رام نام ستیہ ہے‘کریں گے یا ان کے سامنے دبک کر بیٹھ جائیں گے؟۔
$$$123$$$
سقوط ڈھاکہ،بھارت کی پاکستان دشمنی کی تاریخ کا سیاہ ترین باب ہے۔آج بھی وطن عزیز کے خلاف بھارت کی سازشیں جاری ہیں۔ چالاک و مکار،مودی سرکار جس سے خواب میں بھی پاکستان کی سلامتی نہیں دیکھی جاتی۔پاکستان کے عدم استحکام کی خواہش کا یہ سلسلہ تھما نہیں آج بھی زہر افشانی جاری ہے۔بھارتی فوجوں نے مشرقی پاکستان پہ قبضہ کرکے بنگلہ دیش کے قیام کا اعلان کیا تو تب اندرا گاندھی نے قوم سے خطاب میں دعویٰ کیا کہ آج ہم نے پاکستان کے دو قومی نظریے کو خلیج بنگال میں ڈبو دیا۔
$$$123$$$
یوں بھارت نے پاکستان کو توڑنے کے اپنے گھناوٴنے منصوبے میں پہلے مرحلے میں کامیابی حاصل۔مشرقی پاکستان کو ہم سے جدا کرنے کے بعد دشمن کے نشانے پر بلوچستان ہے ۔اگر سقوط ڈھاکہ میں بھارت کی شمولیت پہ کوئی شک وشبہ تھا وہ موجودہ بھارتی وزیراعظم نریندر مودی نے جون 2015ء میں اپنے دورہ بنگلہ دیش میں بنگلہ دیشی پارلیمان سے خطاب کے دوران اس اقرار نے دور کر دیا کہ 1971ء میں وہ بنگالی حریت پسندوں کے ساتھ شانہ بشانہ لڑے تھے۔
$$$123$$$
پاکستان کے ٹکڑے بخئے کرنے کی سازش کی تکمیل میں بھارتی وزیراعظم نریندر مودی نے 15 اگست 2016ء کو بھارتی یوم آزادی کے موقع پہ تقریر کرتے ہوئے اعلان کیا کہ وہ پاکستان کے صوبے بلوچستان کو پاکستان کے چنگل سے آزاد کرکے دم لیں گے۔
$$$123$$$
انہوں نے اس بات کا بھی اعادہ کیا کہ وہ آزاد جموں و کشمیر،گلگت اور بلتستان کو بھی پاکستانی تسلط سے آزاد کرا کے دم لیں گے۔
$$$123$$$
بھارتی مداخلت کا واضح ثبوت بھارتی جاسوس کلبھوشن کی گرفتاری ہے جس نے خود بلوچستان میں دہشت گردی کا اعتراف کیا کس طرح بلوچ نوجوانوں کو پاکستان کے خلاف بغاوت پر اکسانے کیلئے انہیں اسلحہ سمیت رقوم بھی فراہم کی جاتی رہیں۔اس میں کوئی دورائے نہیں کہ بھارت ایک عرصے سے بلوچستان میں حالات خراب کر رہا ہے،جبکہ کلبھوشن یادیو کی گرفتاری کے بعد بھارت حواس باختہ ہو چکا ہے۔
$$$123$$$
بلوچستان میں دہشت گردی کی یکے بعد دیگرے وارداتوں سے یہ واضح ہو جاتا ہے کہ بیرونی دشمنوں بالخصوص ہمارے ازلی دشمن بھارت نے پاک فوج کی توجہ کشمیر ایشو سے ہٹانے کے لئے صوبہ بلوچستان کو تخریبی کارروائیوں کا ہدف بنا رکھا ہے۔صوبے میں سکیورٹی فورسز پر مسلسل حملے بھی اس مذموم سلسلے کی ایک کڑی ہے۔بلوچستان جغرافیائی لحاظ سے چونکہ انتہائی اہم نوعیت کا حامل ہے لہٰذا امریکی سی آئی اے،را اور موساد کا مشترکہ پلان طویل عرصہ سے اس علاقے کو ٹارگٹ کئے ہوئے ہے۔
$$$123$$$
افغانستان کے ذریعے بھارتی خفیہ ایجنسی ”را“ کا سر گرم عمل منظم نیٹ ورک صوبے میں تخریبی کارروائیوں میں ملوث عناصر کو بھارتی اسلحہ اور سرمایہ کی فراہمی کے علاوہ بلوچستان کے علیحدگی پسند بلوچ نوجوانوں کو تربیت بھی دیتا رہا ہے جو ملک کی سلامتی کے لئے خطرے کا باعث ہیں۔دراصل بلوچستان میں علیحدگی کی آگ باقاعدہ منظم منصوبہ بندی کے تحت گزشتہ 73 سالوں سے سلگائی جا رہی ہے۔
$$$123$$$
نواب آف قلات کا مقدمہ ابھی تک اقوام متحدہ میں ہے جن کا موقف ہے کہ اس نے کبھی پاکستان سے الحاق ہی نہیں کیا بلکہ زبردستی ہماری آزادی کو چھین کر ہمیں محکومی پر مجبور کیا گیا۔اس میں کسی شک وشبہ کی گنجائش باقی نہیں رہ جاتی کہ ”آزاد بلوچستان“ کی چنگاری کو بھڑکائے رکھنے میں نہ صرف بیرونی بلکہ اپنے لوگوں کا ہاتھ ہے۔یورپ، امریکہ میں پاکستان دشمن پروپیگنڈے پر مبنی زہر آلود لٹریچر کی تقسیم،فری بلوچستان موومنٹ کے زیر اہتمام ریلیاں،مظاہرے اور پلے کارڈز و پوسٹرز کی تقسیم جن پر بلوچستان پر پاکستانی مظالم اور نام نہاد پاکستان چین اکنامک کو ریڈور کے خلاف نعرے درج تھے۔
$$$123$$$
آخر ”آزاد بلوچستان“ مہم کس نے شروع کروائی اور کس کی ایماء پر پاکستان کی سالمیت کے خلاف محاذ تیار کئے جا رہے ہیں ، یقینا مقامی مدد و تعاون کے بغیر یہ ممکن نہیں ہو سکتا،اس وقت بلوچستان کی صوبائی اسمبلی کے نصف سے زائد ارکان بلوچستان کی علیحدگی کی راہ ہموار کرنے کی سازشوں میں براہ راست ملوث ہیں اور اگر انہیں ملک دشمن ایجنٹ کہا جائے تو بے جا نہ ہو گا۔
$$$123$$$
باقاعدہ طور پر آزادی بلوچستان موومنٹ میں تیزی لانے کے لئے فنڈنگ و سپورٹ فراہم کی جا رہی ہے۔بھارت میں ”را“ کے تحت چلنے والے 3 چینلز 24 گھنٹے بلوچستان کیخلاف پروپیگنڈہ کرنے میں مصروف ہیں۔بھارت یو این او کی سلامتی کونسل میں آزاد بلوچستان کے حق میں قرار داد لانے کی تیاریوں میں ہے۔ پاک فوج اور ایف سی صوبے میں امن وامان کے قیام اور استحکام اور سی پیک سمیت ترقی کے منصوبوں کی تکمیل اور ان کی حفاظت کیلئے کلیدی کردار ادا کر رہی ہے۔
$$$123$$$
مغربی اور مشرقی پاکستان کے درمیان 1400 کلو میٹر بھارتی سر زمین حائل تھی جس کے انتظامی مسائل تو اپنی جگہ تھے لیکن 1971ء میں اس فاصلے نے بھارت کی پاکستان کو دولخت کر دینے کی گھناوٴنی سازش کامیاب بنانے میں اہم کردار ادا کیا۔تاریخ شاہد ہے کہ مشرقی پاکستان میں ہندوستانی شمولیت کا آغاز 1971ء سے بہت پہلے قتل،عصمت دری اور تشدد کے ساتھ ہوا۔
$$$123$$$
بھارتی خفیہ ایجنسی راء تشکیل دی گئی تو اس کا ولین مقصد مشرقی پاکستان میں شورش بپا کرکے اسے پاکستان سے علیحدہ کرنا تھا۔راء کے اہلکاروں نے بنگالیوں کو بغاوت پہ اکسانا شروع کیا۔پہلے تو بنگالیوں کو یہ باور کرایا گیا کہ مغربی پاکستانی بنگالیوں سے نفرت کرتے ہیں اور انہیں حقارت کی نگاہ سے دیکھتے ہیں دوسرے یہ کہ مغربی پاکستانی دانستہ طور پر بنگالیوں کو پسماندہ اور غیر ترقی یافتہ رکھنا چاہتے،نفرت اور عداوت کی چنگاریاں جب بھڑکنے لگیں تو راء نے بنگالیوں پر مشتمل ایک گوریلا تنظیم”مکتی باہینی“ تنظیم دی۔
$$$123$$$
اس میں راء کے اہلکار شامل تھے اور بنگالیوں کو تخریب کاری اور گوریلا جنگ کی تربیت دی گئی۔بھارتی فوج نے جس طرح سے بھارت اور مشرقی پاکستان میں قائم تربیت گاہوں میں مکتی باہنیوں کی تربیت کی اور پاک فوج کی وردیوں میں ملبوس بھارتی فوجی جس طرح سے ذلت آمیز کارروائیاں کرکے مشرقی پاکستان کے عوام کو پاک فوج کے خلاف ابھارنے میں مگن رہے اس کی مثال نہیں ملتی۔
$$$123$$$
1971ء میں مشرقی پاکستان میں حالات خراب ہوئے تو بھارت نے نہ صرف یہ کہ وہاں قبیح پروپیگنڈہ جاری رکھا بلکہ باقاعدہ فوج کشی کرکے مشرقی پاکستان کو مغربی پاکستان سے علیحدہ کرنے میں اپنا کلیدی کردار ادا کیا۔تاریخ گواہ ہے کہ 16 دسمبر کو صرف مغربی پاکستان ہی میں نہیں مشرقی پاکستان میں بھی بہت سے محب وطن خاندان دھاڑیں مار مار کر روتے رہے۔
$$$123$$$
1971ء میں ڈھاکہ یونیورسٹی کے آخری پاکستانی وائس چانسلر ڈاکٹر سجاد حسین کی کتاب ا ”شکست آرزو“ کے نام سے شائع ہوئی،بہت واضح انداز میں ان سازشوں اور توضیحات کا احاطہ کرتی ہے،جن کی بدولت مشرقی پاکستان کو الگ کرنے میں بھارت نے ہر اول دستے کا کردار ادا کیا اور ایسا وار کیا،جس کے زخم آج بھی مندمل نہیں ہوئے۔”شکست آرزو“ کا صفحہ 328 کا درج ذیل اقتباس ان لوگوں کی آنکھیں کھولنے کے لئے کافی ہے،جو سنی سنائی داستانوں پر یقین کرتے ہوئے اپنے ہی ملک اور اداروں کو مورد الزام ٹھہراتے ہیں جبکہ حقائق کچھ اور تھے:”بنگلہ دیش کی جو نئی نسل اسکولوں کالجوں اور جامعات میں پڑھ رہی ہے اُن کے ذہن میں یہ بات انڈیلی جا چکی ہے کہ پاکستان ایک بھیانک خواب تھا،جن لوگوں نے آخری دم تک پاکستان کا ساتھ دیا اور 1972ء سے 1975 ء کے دوران شیخ مجیب کے بے رحمانہ کریک ڈاؤن سے کسی نہ کسی طور بچ گئے،اُنہیں معاشرے میں اچھوت کا سا درجہ دے دیاگیا،جس پر وطن کے معاملات میں بھروسہ نہیں کیا جا سکتا۔
$$$123$$$
میجر جلیل نے 1971ء میں عوامی لیگ کا ساتھ دیا،مگر جب اُس نے دیکھا کہ پاکستان کا تقریباً تمام فوجی سازو سامان ٹرکوں میں لاد کر بھارت بھیج دیا گیا ہے،تو اُس نے صدائے احتجاج بلند کی،مگر ایسا کرنا اُس کا جرم ہو گیا۔بھارتی سازش بے نقاب کرنے کی پاداش میں اُسے غدار قرار دیا گیا۔آزادی کے حقیقی سپاہیوں کی فہرست سے میجر جلیل کا نام خارج کر دیا گیا“۔
$$$123$$$
”شکست آرزو“ میں دیئے گئے حقائق سے بخوبی آگاہی ہوتی ہے کہ کس طرح سے بھارتی عناصر کو شیخ مجیب اینڈ پارٹی پر غلبہ حاصل تھا۔ پاکستان کے خلاف ایک ہرزہ سرائی یہ بھی کی جاتی ہے کہ 9 ماہ جاری رہنے والے کریک ڈاؤن میں پاکستانی فوج نے 30 لاکھ افراد کو موت کے گھات اُتارا۔یہ الزام کتنا مضحکہ خیز ہے ‘اس کا اندازہ کتاب کے صفحہ نمبر 333 پر د یئے گئی ان سطروں سے ہوتاہے۔
$$$123$$$
ڈھاکہ سے شائع ہونے والے انگریزی اخبار‘مارننگ سن‘کے ایڈیٹر نورالاسلام جو پاکستان کے حمایتی نہیں تھے،مگر انہیں بھی کہنا پڑا کہ ”3 ماہ میں 30 لاکھ افراد کی ہلاکت کو یقینی بنانے کے لئے روزانہ گیارہ ہزار افراد کو موت کے گھاٹ اُتارنا پڑے گا۔“اس صفحے پر آگے چل کر ڈاکٹر سجاد حسین لکھتے ہیں”بہت کم لوگ جانتے ہیں کہ شیخ مجیب الرحمن کے دور میں اس نوعیت کا ایک سروے کیا گیا تھا،مگر ابتدائی نتائج ”حوصلہ افزاء“ برآ مد نہ ہونے کی وجہ سے یہ سروے ترک کر دیا گیا۔
$$$123$$$
’“گویا 30 افراد کی ہلاکت کے الزام کو شیخ مجیب الرحمن بنگلہ دیش کا حکمران بن کر بھی ثابت نہیں کر سکا۔
$$$123$$$
مشرقی پاکستان اور بنگلہ دیش میں قتل و غارت اور نسل کشی کا سارا الزام بنگلہ دیش اور ہندوستان کے سرکاری کھاتوں نے پاکستان پر ڈال دیا تھا اور بھارت نے 1971ء سے متعلق تمام ریکارڈ کو ختم کر دیا ہے۔بدقسمت مسلمانوں کے ہزاروں خاندان،جن میں سے بیشتر مہاجرین جنہوں نے 1947ء میں پاکستان میں بسر ہونے کا فیصلہ کیا تھا،بے رحمی کے ساتھ صفایا کر دیا گیا تھا۔
$$$123$$$
خواتین کی عصمت دری کی گئی ۔مغربی پاکستان سے تعلق رکھنے والے افسران اور ان کے کنبوں کا ہلاک کیا گیا۔زیادہ تر خواتین اور لڑکیوں کے ساتھ بار بار عصمت دری کی گئی اور انھیں مارا گیا۔ایک رپورٹ کے مطابق‘جب جہاز چٹا گانگ کے قریب پہنچا تو وہاں لاشیں تیر رہی تھیں۔بندرگاہ نے قریب،برہما پترا کے کیچڑ اور جزوی طور پر خون آلود پانی سے لاشیں بڑھ گئیں۔
$$$123$$$
دنیا میں اگر مکافات عمل کا آفاقی و آسمانی قانون ابھی تک رائج ہے پھر یقینا امریکہ کے ساتھ وہی کچھ ہو رہا ہے ،جو کبھی امریکہ دنیا بھر کے ساتھ کیا کرتا تھا۔امریکہ نے ایک مدت تک دنیا کو سیاسی،لسانی،نسلی اور مذہبی بنیادوں پر تقسیم کئے رکھا اور آج وہی تقسیم امریکہ میں صاف ملاحظہ کی جاسکتی ہے۔امریکہ نے کم از کم 5 دہائیوں تک ترقی پذیر ممالک میں حکومتیں بنانے اور حکومتیں گرانے میں اپنا اہم ترین کردار ادا کیا اور آج امریکی ذرائع ابلاغ امریکی انتخابات میں چین اور روس کی مبینہ مداخلت کی چیخ،چیخ کر دہائیاں دے رہا ہے گزشتہ نصف صدی سے امریکہ جس جمہوریت کے حق میں صبح و شام رطب اللسان رہا آج اُسی جمہوری نظام ہائے حکومت میں امریکہ کے اپنے منتخب نمائندے کیڑے نکال رہے ہیں اور تجاویز دے ہیں کہ منقسم امریکہ کو مزید تقسیم در تقسیم ہونے سے بچانے کیلئے ایک نئے حکومتی نظام کی تشکیل پر بحث و تمحیص کا آغاز کیا جائے۔
$$$123$$$
امریکہ کل تک جس جدید ترین ٹیکنالوجی پر ناز کرتے ہوئے دنیا بھر کو جتلایا کرتا تھا کہ امریکہ کے انتخابی عمل کو دھاندلی جیسے الزامات سے بچانے کے لئے الیکٹرانک ووٹنگ اور آن لائن ووٹنگ جیسی جدید سہولیات استعمال کی جاتی ہیں۔آج اسی امریکہ کے صدر ڈونلڈ ٹرمپ نے دعویٰ کیا ہے کہ حالیہ امریکی انتخابات میں الیکٹرانک ووٹنگ اور آن لائن ووٹنگ کو دھاندلی کے ایک موٴثر آلہ کے طور پر بھرپور انداز میں استعمال کیا گیا ہے لطیفہ ملاحظہ ہو کہ جس وقت ہماری اپوزیشن جماعتیں اور حکومتی رہنما انتخابات میں ہونے والی مبینہ دھاندلی کے انسداد کے لئے انتخابی اصطلاحات میں آن لائن ووٹنگ کا طریقہ کار متعارف کروانے کی ترمیم کرنے کا سوچ رہے ہیں عین اسی وقت امریکہ میں آن لائن ووٹنگ کو ترک کرکے پرچی سسٹم کے ذریعے انگوٹھا لگا کر ووٹ ڈالنے کا نظام لائے جانے کا امکان ظاہر کیا جا رہا ہے سب سے بڑا لمحہ فکریہ تو یہ ہے غریب ممالک کے بچے بچے کے ہاتھ میں اسلحہ تھمانے والے امریکہ میں آج اتنا اسلحہ جمع ہو چکا ہے کہ گمان کیا جا رہا ہے کہ ہر امریکی کے گھر میں راشن موجود ہو یہ ضروری نہیں لیکن جدید اسلحہ کی موجودگی لازمی ہے۔
$$$123$$$
ایک رپورٹ کے مطابق حالیہ انتخابات میں امریکی شہریوں نے جس اشیاء کی سب سے زیادہ خریداری کی ہے،وہ جدید اسلحہ ہے،واضح رہے کہ عام امریکی شہریوں کا بڑے پیمانے پر اسلحہ خرید کر اپنے گھروں میں رکھنا صرف ان کے عدم تحفظ کے احساس کو ہی ظاہر نہیں کرتا بلکہ یہ اس بات کی خطرناک علامت بھی ہے کہ گزشتہ چند برس میں امریکی کی دو بڑی جماعتوں ریپبلکن اور ڈیموکریٹ نے امریکی معاشرے کو سوائے زوال کے کچھ نہیں دیا لمحہ فکریہ تو یہ ہی ہے کہ امریکی صدر ڈونلڈ ٹرمپ امریکی معاشرے میں اچانک سے در آنے والے اسی جمہوری و اخلاقی زوال کو اپنا اقتدار برقرار رکھنے کے لئے استعمال کر سکتے ہیں نہیں بلکہ کر بھی رہے ہیں اس کا ایک ثبوت یہ ہے کہ امریکی انتخابات کا اعلان ہونے کے بعد ایوان اقتدار میں متمکن امریکی صدر کے انتخابی اختیارات سلب کرنے کی بہت پرانی روایت رہی ہے مگر صدر ٹرمپ حالیہ انتخابات کے بعد اپنے انتظامی اختیارات پہلے سے بھی زیادہ بھرپور انداز میں استعمال کر رہے ہیں۔
$$$123$$$
ٹرمپ نے جوبائیڈن کو امریکی وزارت دفاع کی جانب سے ملنے والی تمام بریفنگ بھی رکوا دی ہیں نیز وہ اہم ترین عہدوں پر تقرر و تبادلے بھی اسی شان سے فرما رہے ہیں جیسے کے وہ انتخابات سے پہلے کیا کرتے تھے بلکہ یہ کہا جائے تو بے جا نہ ہو گے کہ امریکی انتخابات کے نتائج آنے کے بعد ڈونلڈ ٹرمپ نے زیادہ شدت اور بے رحمی کے ساتھ صدارتی اختیارات کو استعمال کرنا شروع کر دیا ہے بعض تجزیہ کاروں کا تو خیال ہے کہ اس بات کا قوی امکان ہے کہ ڈونلڈ ٹرمپ آنے والے دنوں میں اپنی جیت کا سرکاری حکم نامہ وائٹ ہاؤس سے خود بھی جاری کر سکتے ہیں بھلے ہی اس صدارتی حکم نامے کی اہمیت امریکی آئین اور قانون کے نظر میں کچھ بھی نہ لیکن بہرحال اس طرح کا حکم نامہ ٹرمپ کے حامیوں کو سڑکوں پر لانے کے لئے زبردست بہانہ ضرور فراہم کر سکتا ہے یہی وہ نازک وقت ہو گا جب امریکی شہریوں کا خریدا ہوا اسلحہ امریکہ کے خلاف بھی استعمال ہو سکتا ہے،ہماری دعا ہے کہ خدا کرے کہ ایسا وقت کبھی نہ آئے لیکن جس ملک کا صدر ڈونلڈ ٹرمپ ہو کم از کم ایسی ریاست کو توہر متوقع اور غیر متوقع صورتحال کے لئے پوری طرح سے تیار رہنا چاہئے۔
$$$123$$$
یاد رہے کہ امریکی انتخابات کے نتائج تسلیم نہ کرنے کے امریکی صدر کے بیانیے نے امریکہ بھر میں مظاہروں اور پر تشدد واقعات کے امکانات بڑھا دئیے ہیں،گزشتہ ہفتوں کے دوران انتخابی نتائج کے معاملہ پر امریکی شہروں میں کئی پر تشدد واقعات سامنے آئے اور مسلح مظاہرین نے صدر ٹرمپ کے حق میں ناصرف کھل کر اظہار خیال کیا بلکہ نسلی تعصب کی فضا کو ابھارنے کی بھی کوشش کی۔
$$$123$$$
اس کا سادہ سا مطلب یہ ہے کہ امریکہ جیسے ملک میں بھی سیاسی تناؤ کے نتیجے میں تشدد و انارکی پھیلنے کے وسیع تر خطرات پائے جاتے ہیں جبکہ خطرہ تو یہ بھی ہے کہ 20 جنوری 2021ء کی شام جب امریکی فوج نئے منتخب امریکی صدر جوبائیڈن کو سلامی پیش کرنے کے لئے وائٹ ہاؤس میں جمع ہوں گے تو عین ممکن ہے کہ اس وقت ٹرمپ انتظامیہ کی جانب سے ڈونلڈ ٹرمپ کو سیلوٹ کرنے کا کہہ دیا جائے تو اس طرح امریکی فوج بھی شدید ترین مشکل صورت حال سے دو چار ہو سکتی ہے مگر صورتحال صرف یہیں تک ہی محدود نہیں ہے بلکہ امریکی صدر ڈونلڈ ٹرمپ نے اگلی مدت کے لئے اپنی صدارت کو محفوظ اور یقینی بنانے کے لئے ایک خطرناک قسم کا پلان بی بھی تیار کیا ہوا جس کے مطابق صدر ڈونلڈ ٹرمپ اگلے دو ماہ میں ایران،چین یا روس کے خلاف باقاعدہ جنگ بھی چھیڑ سکتے ہیں تاکہ جنگ کے خصوصی حالات کی وجہ سے حالیہ امریکی انتخابات کے نتائج کو پس پشت ڈال کر ”نظریہ ضرورت“ کے تحت ٹرمپ کو عہدہ صدارت پر برقرار رکھنے کے لئے امریکی ریاست کے پاس کوئی دوسرا راستہ ہی باقی نہ بچے۔
$$$123$$$
اس حوالے سے معروف امریکی اخبار نیویارک ٹائمز میں ایک خصوصی تحقیقاتی رپورٹ بھی شائع ہوئی ہے جس میں 4 موجودہ اور سابق امریکی عہدیداروں کا حوالہ دیتے ہوئے انکشاف کیا گیا ہے کہ ”امریکی صدر ڈونلڈ ٹرمپ ایران پر حملہ کرنے کے لئے اعلیٰ عسکری حکام سے صلاح و مشورہ بھی کر چکے ہیں اور ڈونلڈ ٹرمپ نے اپنے قومی سلامتی کے سینیئر ترین مشیروں سے پوچھا کہ ایران کی جوہری تنصیبات پر حملے کے کون سے آپشن ہیں اور ان کا کیا جواب دیا جائے“۔
$$$123$$$
”امریکی افواج کے حملے کا امکان ایران کے افزودگی پروگرام کے مرکز ”نتنز“ پر ہے “ جس کے بارے میں ایرانی حکام کا اصرار ہے کہ یہ صرف پرامن مقاصد کیلئے ہے نیز رپورٹ کے دیگر مندرجات کے مطابق ”امریکی نائب صدر مائیک پینس،سیکریٹری خارجہ مائیک پومپیو، قائم مقام دفاعی سیکریٹری کرسٹو فرملر اور جوائنٹ چیف آف سٹاف کے چیئرمین جنرل مارک میلے سینیئر مشیروں میں شامل تھے اور مذکورہ افراد نے امریکی صدر کو حملے سے دستبردار ہونے پر آمادہ کیا“لیکن اس خفیہ اجلاس کی جان کاری رکھنے والے عہدیداروں نے اخبار کو یہ بھی بتایا ہے کہ ”ٹرمپ،ایران اور اس کے جوہری اثاثوں پر حملہ کرنے کے منصوبوں کے بارے میں ابھی بھی سوچ رہے ہیں“اس طرح کی دستاویز سے بآسانی اندازہ لگایا جا سکتا ہے کہ امریکی صدر ڈونلڈ ٹرمپ وائٹ ہاؤس میں اپنے قیام کو اگلی مدت کے لئے یقینی بنانے کے لئے کچھ بھی اقدام انتہائی آسانی سے اٹھا سکتے ہیں۔
$$$123$$$
یاد رہے کہ یہ سکے کا صرف ایک رخ ہے جبکہ حقیقت تو یہ ہے کہ سکے کا دوسرا رخ بھی کچھ خاص مختلف نہیں ہے اور ٹرمپ کی مانند ڈیموکریٹ رہنما جوبائیڈن بھی اقتدار کے حصول کے لئے آخری حد تک جانے پر پوری طرح سے آمادہ دکھائی دیتے ہیں۔
$$$123$$$
ذرائع کے مطابق جوبائیڈن نے بھی دنیا بھر میں تعینات ریپبلکن سفیروں کو خفیہ ہدایت جاری کر دی ہے کہ وہ ٹرمپ انتظامیہ کی طرف سے جاری ہونے والے سرکاری احکامات کی مختلف حیلے بہانوں سے مزاحمت کرنا شروع کر دیں اور آخری اطلاعات آنے تک انہوں نے جوبائیڈن کی منشاء اور ہدایت کے مطابق ریپبلکن سفیروں نے بھی اپنے رنگ،ڈھنگ چوکھے سیاسی انداز میں دکھانے شروع کر دئیے ہیں یہی وجہ ہے کہ اس وقت ٹرمپ انتظامیہ کو دنیا بھر میں اپنی پالیسیوں کو جاری رکھنے،منوانے یا تبدیل کروانے میں سخت مشکلات کا سامنا کرنا پڑ رہا ہے علاوہ ازیں جوبائیڈن کے سیاسی بیانات دنیا کی آنکھوں میں دھول جھونکنے کے لئے بھلے ہی جتنے خوش کن اور دلفریب محسوس ہو رہے ہوں لیکن اصل میں وہ بھی اپنے حامیوں کو انتخابی نتائج کے دفاع کیلئے ہر ممکن حربہ آزمانے کی کھلی چھوٹ دے چکے ہیں اس لئے اگر امریکہ میں سیاسی حالات ناگفتہ صورت حال سے دوچار ہوتے ہیں تو اس میں صرف ریپبلکن ہی نہیں بلکہ ڈیموکریٹ بھی برابر کے ذمہ دار ہوں گے سب سے بڑھ کر تو چند صفحات کا امریکی آئین بنانے والے وہ عالی دماغ”امریکی فادرز“ ذمہ دار ہوں گے کہ جنہوں نے پورے امریکی آئین میں ایک بھی آئینی شق وضاحت سے لکھنے کی زحمت گوارا نہیں کی اور آئین کو ایسے بنایا کہ جو چاہے اس میں سے اپنی مرضی کا ”آئینی حکم‘ برآمد کرلے،ہمارے خیال میں امریکہ کو بھی 11 ویں، 12 ویں، 18 ویں اور 21 ویں ترمیمات جیسی کسی ترمیم کی شدت سے ضرورت ہے بصورت دیگر دنیا بھر سے ہائے امریکہ کہنے والے ،ہم جیسے لوگ امریکہ کو ہمیشہ ہمیشہ کے لئے بائے بھی کہہ سکتے ہیں۔
$$$123$$$
اُم مسلمہ کے لئے بڑی خوشخبری ہے کہ آخر کار آذربائیجان آرمینیا سے جنگ میں فتح یاب ہو گیا اور کاراباخ سمیت شوشا کا علاقہ بھی بازیاب کروا لیا جس پر پچھلے تیس سالوں سے آرمینیا قابض تھا۔تین دہائیوں بعد شوشا کی مسجد میں اللہ اکبر کی صدائیں گونجنے پر دشمنان اسلام میں صف ماتم بچھی ہوئی ہے۔معرکہ حق وباطل میں مسلم ملک آذربائیجان کی جیت سے ثابت ہو گیا کہ مسلمان اگر اللہ کے بتائے ہوئے راستے پر چلتے ہوئے اپنے زور بازو پر بھروسہ کرتے ہیں تو ان کے سامنے یہود و ہنود کی مجتمع طاقتیں بھی ریت کی دیوار سے زیادہ کچھ نہیں۔
$$$123$$$
جس طرح افغانستان میں جدید ٹیکنالوجی سے نہ آشنا قوت ایمانی کے جذبے سے لبریز افغان طالبان نے خود سے کئی گنا بڑی منظم عسکری قوتوں روس و امریکہ کو کوپسپائی اختیار کرنے پر مجبور کر دیا تھا۔
$$$123$$$
سوال یہ ہے کہ گزشتہ 73 سالوں سے کشمیر پر ہمیں مذاکرات کا راستہ اختیار کرنے پر کیا انصاف ملا؟۔نتیجتاً دنیا نے بھارت کو کشمیر میں بربریت وسفاکیت کی کھلی چھٹی دے دی کہ اپنی من مرضی کرتا پھرے اور مذموم عزائم پر کار بند رہے کسی جانب سے بھی دباؤ نہیں ڈالا گیا کہ وہاں سے کرفیو ہی ہٹا دیا جائے۔
$$$123$$$
بلکہ ہر گزرتے روز کشمیر پر ہونے والے تشدد میں خطر ناک حد تک اضافہ ہوتا جا رہا ہے۔نگورنو کاراباخ کی طرح مقبوضہ کشمیر کے معاملے پر بھی اقوام متحدہ کی قرار دادیں موجود ہیں لیکن ان پر عملدرآمد کروانے میں اقوام متحدہ ناکام ہے۔پاکستان کو بھی چاہیے کہ وہ اب اقوام متحدہ کی طرف دیکھنے کے بجائے جہاد کا علان کرتے ہوئے کشمیری مسلمانوں کی آزادی کے لئے ایک جامع حکمت عملی تشکیل دے۔
$$$123$$$
کیا ہم آذربائیجان سے بھی کمزور ہیں؟۔ایٹمی طاقت ہونے کے باوجود غیروں کے رحم و کرم پر ہیں۔یہ بات ذہن نشین کر لینی چاہیے کہ آزادی قربانیوں سے ہی حاصل ہوتی ہے۔آذربائیجان نے جس طرح قابض علاقوں کو آرمینیا سے آزاد کروانے کیلئے جو جدوجہد کی اور اپنی فوجی طاقت کے ذریعہ اسے حاصل کر لیا،دشمنان اسلام میں صف ماتم بچھی ہوئی ہے۔کیونکہ ترکی کی جانب سے آذربائیجان کی تائید و حمایت پر کئی عالمی ممالک خصوصی طور پر یورپ نے ترکی کے خلاف کارروائی کرنے کی دھمکی دی تھی لیکن ترک صدر رجب طیب اردغان جس طرح ایک مرد مجاہد کی طرح ڈٹ کر کھڑے رہے اسی کا نتیجہ ہے کہ روس کو بھی گھٹنے ٹیکنا پڑے اور دونوں ممالک کے درمیان جنگ بندی کو اہمیت دی تاکہ آرمینیا کو مزید جنگی نقصانات سے بچایا جا سکے۔
$$$123$$$
دراصل روس کو یہ گمان تھا کہ آذربائیجان اپنے نسبتاً طاقتور مخالف آرمینیا کے ہاتھوں ماضی کے تناظر میں شکست تسلیم کرے گا اور ترکی یونان کے ساتھ جاری کشیدگی کی وجہ سے آذربائیجان کی عملاً کوئی مدد نہیں کر سکے گا لیکن ترکی نے آذربائیجان کا ساتھ دے کر تمام مفروضوں کو غلط ثابت کر دیا بلکہ آرمینیا سمیت روس کو بھی ایک ایسے امن معاہدے پر مجبور کر دیا جس سے خطے میں ترکی مخالف قوتوں کے علاوہ یونان فرانس جو ترکی کی مسلسل جنگ کی دھمکیاں دے رہے تھے کو بھی ایک واضح پیغام دے دیا ہے کہ ترکی یورپ ”بیمار مرد“ نہیں بلکہ اسے خطے میں صدر طیب اردغان کی جرات مندانہ قیادت میں ایک نمایاں اور برتر مقام بھی حاصل ہو چکا ہے۔
$$$123$$$
ترکی کی طرح پاکستان نے بھی ہمیشہ کی طرح آذربائیجان کا ساتھ دیا اور آرمینیا کے اقدام کے خلاف باقاعدہ سینٹ اور قومی اسمبلی میں مذمتی قرار دادیں بھی منظور ہوئیں۔ادھر آرمینیا کی عوام نے حکومت اور فوج کی نا اہلی اور جنگ میں ناکامی پر اپنے غصے کا اظہار کرتے ہوئے روسی حکومتی صدر دفتر پر دھاوا بول دیا اور احتجاج کیا۔آذربائیجان کے صدر الہام علیوف نے اپنے خطاب میں کہا کہ جنگ بندی معاہدہ آرمینیا کی جانب سے ہتھیار ڈالنے کی دستاویز ہے جس نے آرمینیائی حکومت کو تقریباً ڈیڑھ ماہ سے زائد معرکہ آرائی کے بعد دستخط کرنے پر مجبور کر دیا۔
$$$123$$$
سوویت یونین کے انہدام کے بعد کئی نئی ریاستیں وجود میں آئیں جن میں آرمینیا اور آذربائیجان بھی شامل تھے ان ممالک کے درمیان تنازع نوے کی دہائی میں شروع ہوا جب آرمینیا نے آذربائیجان کے علاقے نگورنو کاراباخ پر قبضہ کیا،اس علاقہ کی آبادی مسلمان تھی جن پر آرمینین فوج کے ظلم وستم کی وجہ سے نہ صرف بیشتر مقامی آبادی کو ہجرت کرنا پڑی بلکہ خواتین اور بچوں سمیت ہزاروں مسلمانوں کو شہید کر دیا گیا تھا۔
$$$123$$$
سفاک آرمینیا آرمی نے 6000 نہتے مسلمانوں کو ایک ہی دن میں گاجر مولی کی طرح کاٹا۔آذربائیجان مسلم اکثریتی علاقہ ہے جہاں 96 فیصد مسلمان رہتے ہیں جن میں 85 فیصد شیعہ مسلمان ہیں اور 15 فیصد سنی آباد ہیں۔آرمینیا عیسائی اکثریتی ملک ہے جس میں 95 فیصد آبادی عیسائی آباد ہیں جو روس کے زیر قبضہ رہتے ہوئے روس کے ساتھ مل کر خلافت عثمانیہ کے خلاف لڑتے رہے ہیں۔
$$$123$$$
تیل کے ذخائر سے مالا مال آذربائیجان بحیرہ کیسپیئن کے ایک کنارے پر مشرقی یورپ اور مغربی ایشیا کے بیچ واقع ہے۔اس کے شمال میں روس، جنوب میں ایران اور مغرب میں آرمینیا موجود ہیں۔اگر آذربائیجان کی تاریخ پر نظر دوڑائی جائے تو 19 ویں صدی میں آج کے دور کا آذربائیجان فارس اور روسی سلطنت میں بٹا ہوا تھا۔اسی صدی کے وسط میں یہاں دنیا کا پہلا تیل کا ذخیرہ دریافت ہوا تھا۔
$$$123$$$
1918ء میں آذربائیجان نے خود کو ایک آزاد ملک قرار دیا لیکن پھر سوویت فوج نے اس میں مداخلت کی اور یہ 1991ء تک سوویت یونین کا حصہ رہا ہے۔1991ء میں جب آذربائیجان سوویت یونین سے آزاد ہوا تو ترکی،پاکستان،امریکہ اور ایران وہ ابتدائی ممالک تھے جنہوں نے اس کے ساتھ سفارتی سطح پر تعلقات قائم کیے۔
$$$123$$$
آذربائیجان کو تسلیم کرنے والا پہلا ملک ترکی جبکہ دوسرا پاکستان تھا جبکہ اسرائیل کی طرح پاکستان نے آج تک آرمینیا کو بھی بطور ریاست تسلیم نہیں کیا ہوا۔
$$$123$$$
نگورنو کاراباخ باضابطہ طور پر جمہوریہ آذربائیجان کا حصہ ہے اور دارالحکومت باکو سے 270 کلو میٹر (170میل)مغرب میں اور آرمیینیا کی سرحد کے قریب واقع ہے۔1988ء سے 1994ء تک جاری رہنے والی جنگ کے دوران آرمینیا نے نگورنو کاراباخ سمیت سات علاقوں پر بھی قبضہ کر لیا تھا۔آذربائیجان اور آرمینیا کے درمیان 1994ء میں جنگ بندی تو ہو گئی تاہم کوئی امن معاہدہ طے نہیں پایا۔اقوام متحدہ کی جنرل اسمبلی کی منظور کردہ قرار داد میں آرمینیا کی فورسز سے مطالبہ کیا گیا کہ وہ آذربائیجان کے مقبوضہ علاقوں کو فی الفور خالی کر دیا۔اس قرار داد میں اس جنگ زدہ علاقے پر 2005ء میں یو این اور فیکٹ فائنڈنگ مشن کی رپورٹ بھی پیش کی گئی جس میں تسلیم کیا گیا تھا کہ یہ علاقہ آذربائیجان کا ہے۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے مشہور مؤرخ منشی کنہیا لال نے تاریخ لاہور کی بابت ایک خستہ حال مقبرے کی جانب انگریز حکومت کی توجہ مبزول کرائی جس پر گورنر چارلس ایمفرسٹن ایچی سن کے عہدِ حکومت میں 1881ء میں کام شروع ہوا اور ایک سال کی قلیل مدت بعد یہ 1882ء میں دوبارہ بن کر تیار ہوا۔
$$$123$$$
یہ سرو والا مقبرہ تھا جو اشبیلیہ کے جیرالڈا مینار کی مانند چوکور ہے۔
$$$123$$$
لاہور میں جی ٹی روڈ کے عین اوپر، شالامار باغ کے پاس دائی انگہ کا مقبرہ (گلابی باغ) واقع ہے۔ اس مقبرے کے عقب میں 200 میٹرشمال میں سرو والا مقبرہ واقع ہے جو غالباً اس لیئے ''سرو والا'' کہلاتا ہے کہ اسکی چاروں دیواروں کو رنگین کاشی کی ٹائیلوں سے مزین کیا گیا ہے جن پر سرسبز و شاداب سرو کے درخت اور گل بوٹے اپنی بہار دکھا رہے ہیں۔
$$$123$$$
 سرو والا مقبرہ اندرون بیگم پورہ کی آبادی میں گھرا ہوا ہے۔
$$$123$$$
یہ مقبرہ نواب زکریا خان کی بہن اور نواب عبدالصمد خان کی دوسری زوجہ بیگم شرف النساء المعروف شریفہ بیگم کا جائے مدفن ہے۔ زکریا خان مغل شہنشاہ محمد شاہ رنگیلا کے دور میں لاہور کا صوبے دار یا گورنر تھا۔ نواب زکریا خان کا خاندان بیگم پورہ، لاہور میں مقیم تھا اور یہ علاقہ بھی نواب زکریا خان کی والدہ ''بیگم جان'' کے نام کی نسبت سے بیگم پورہ کے نام سے مشہور ہے۔
$$$123$$$
کہتے ہیں کہ یہ مقبرہ شرف النساء بیگم نے اپنی زندگی میں ہی تعمیر کروایا تھا۔ شرف النساء بیگم کا یہ زوزانہ کا معمول تھا کہ وہ نماز و تلاوت کے لیئے یہاں کا رُخ کرتی تھیں۔ چونکہ یہ بلند عمارت بغیر کسی زینے کے تعمیر کی گئی تھی لہٰذا وہ چوبی زینہ رکھ کر اوپر جاتیں اور قرآن کریم کی تلاوت میں مشغول رہتیں۔
$$$123$$$
تلاوتِ قرآن کریم کے بعد وہ محل چلی جاتیں اور قرآن کریم اور اپنی مرصع تلوار یہیں چھوڑ جاتیں۔
$$$123$$$
پھر جب بیگم شرف النساء کا انتقال ہوا تو آپ کی وصیت کے مطابق آپ کو اسی بے زینہ عمارت میں دفنایا گیا اور آپ کے زیرِ استعمال قرآنِ کریم اور تلوار کو بھی اِسی مقبرے کی بالائی منزل میں محفوظ کر دیا گیا۔ اس وصیت کے پیچھے یہ وجہ بتائی جاتی ہے کہ بیگم صاحبہ چاہتی تھیں کہ ان کی قبر مردوں کی نظر سے محفوظ رہے تبھی اپنی زندگی میں بھی آپ نے اس عمارت کو بے زینہ ہی رہنے دیا۔
$$$123$$$
مقبرے کی ساخت اور طرزِ تعمیر کی بات کریں تو قیاس کیا جاسکتا ہے کہ اِس مقبرہ کی بنا 1735ء کے بعد کے کسی سال میں رکھی گئی ہے جب لاہور پر اُس وقت نواب زکریا خان کی حکومت تھی۔ اگر اس مقبرے کا تقابل مغلیہ عہد میں تعمیر ہونے والے دیگر مقبروں اور عمارتوں سے کریں تو یہ اپنے آپ میں انوکھا اور منفرد دکھائی دیتا ہے۔ برصغیر میں سرو والا مقبرہ کی مانند دوسرا کوئی مقبرہ موجود نہیں کیونکہ مغلیہ طرز تعمیر کے تمام مقابر کی اہم خصوصیت یہ ہے کہ قبر کا تعویز عموماً بالائی سطح پر ہوتا ہے جبکہ اصل قبراس کے نیچے تہہ خانے میں ہوتی ہے لیکن سرو والا مقبرہ اس کے برعکس ہے، اس دو منزلہ عمارت میں قبر بالائی منزل پر واقع ہے۔
$$$123$$$
اس عمارت میں مغلیہ طرز تعمیر اور ہند اسلامی طرز تعمیر بہترین آمیزش دیکھی جا سکتی ہے۔ مقبرہ کہلانے والی اس عمارت کا نہ ہی کوئی وسیع و عریض گول گنبد ہے اور نہ ہی لمبی لمبی محرابیں۔
$$$123$$$
کیتھرائن بیلنشرڈ آشر (انگریز مؤرخ) کے مطابق یہ مقبرہ عہد اورنگزیب عالمگیر کے محض چند سالوں کے بعد تعمیر کیے جانے والے مقابر میں اب تک کا محفوظ شدہ مقبرہ ہے اور یہ اپنی نوعیت میں منفرد ہے جس کی انتہائے بلندی پر اہرام نما تکونا کم بلند اور پست گنبد واقع ہے ۔
$$$123$$$
مقبرے کی عمارت مربع نما ہے جو مکمل چور پہ پختہ ہے جس کی تعمیر سُرخ رنگ کی چھوٹی اینٹ سے کی گئی ہے۔ عمارت کی دو منزلیں ہیں جن میں پہلی منزل زمین سے دو قد آدم بلند ہے اور اسکی لمبائی قریباً 15 سے 16 فٹ ہے جس پر کسی قسم کا کوئی بناوٹی کام موجود نہیں ہے ( شاید پہلے کیا گیا ہو لیکن حال میں موجود نہیں ہے)۔ اس سے اوپر کی منزل قریباً 22 فٹ بلند ہے جس کی چاروں دیواروں پر سرو کے سبز کانسی کار درخت منقش بنائے گئے ہیں۔
$$$123$$$
دو سرو کے درختوں کے بیچ ایک چھوٹا پھول بنایا گیا ہے جو سبز، فیروزی، زرد اور نیلے رنگ کی کاشی ٹائیلوں سے بنا ہوا ہے۔
$$$123$$$
دوسری منزل پر ہی شرف النساء بیگم کی قبر موجود ہے جو مغربی دروازے سے دور سے دیکھنے پر نظر آتی ہے۔ اگر زینے کے ساتھ دوسری منزل میں داخل ہوا جائے تو مقبرہ کی اندروانی دیواریں منقش نظر آتی ہیں اور وسط کمرہ میں قبر واقع ہے، لیکن اس کمرہ میں روشنی کا کوئی انتظام موجود نہیں۔
$$$123$$$
مقبرے کی چھت کی بات کریں تو چھجا نما اس چھت پر کم بلندی والا گنبد موجود ہے جس کے چاروں اطراف اسمائے حسنیٰ کندہ ہیں (بہت سے اب مِٹ چکے ہیں)۔ تاریخ بتاتی ہے کہ اس گنبد پر کسی زمانے ایک کلس موجود تھا جس کا اب نشان تک باقی نہیں ہے۔ گنبد کا کلس عہد سکھ شاہی میں اتار لیا گیا تھا، اب صرف کلس کی سلاخ نظر آتی ہے۔
$$$123$$$
 کم بلند اس گنبد پر نقاشی کانسی کار ہے جس میں نیلا اور زرد رنگ نمایاں ہے ۔
$$$123$$$
کہا جاتا ہے کہ اس مقبرے کے گرد ایک حوض اور باغ بھی ہوا کرتا تھا۔ نور احمد چشتی (مورخ لاہور) نے بھی مقبرہ سے ملحقہ ایک حوض اور فوارے کا تذکرہ کیا ۔ انہوں نے مقبرے کے جنوب میں ایک بارہ دری کا ذکر بھی کیا ہے جو عہد مؤلف میں شکستہ اور بوسیدہ ہوچکی تھی۔
$$$123$$$
مغلوں کے زوال کے بعد جب پنجاب پر مہاراجا رنجیت سنگھ کی حکومت قائم ہوئی تو مہاراجا رنجیت سنگھ نے مغلیہ عہد کے مقابر و مزارات کو تہس نہس کر دیا۔
$$$123$$$
ان جگہوں سے نوادرات کو اپنے قبضہ میں لے لیا اور مقابر کا سنگِ مرمر اور سنگ سرخ اُتروا لیا ۔ بدقسمتی سے یہ مقبرہ بھی اِسی زد میں آیا۔ مہاراجا رنجیت سنگھ کے حکم کے مطابق مقبرہ کے خانہ مدفن یعنی بالائی منزل سے وہ جواہرات سے مرصع تلوار اور قرآن کریم اُتروا لیا گیا ۔ پھر 1882 میں انگریزوں نے اس کی مرمت کروائی۔
$$$123$$$
آج کل مقبرہ کے سوا یہاں کوئی عمارت نہیں ہے۔
$$$123$$$
نہ کوئی حوض ہے اور نہ کوئی باغ ۔ محض ایک چھوٹا سا سرسبز گراؤنڈ باقی رہ گیا ہے جس میں یہ مقبرہ واقع ہے۔ اس کے چہار جانب آہنی جنگلے لگادیے گئے ہیں تاکہ یہ مقبرہ محفوظ رکھا جاسکے۔ اِس باغ میں داخلہ صرف مشرق میں واقع ایک آہنی دروازہے سے ہی ممکن ہے جو اکثر بند رہتا ہے جبکہ مغربی جانب ایک گھر کی دیوار ہے۔
$$$123$$$
حکومتِ پاکستان نے اسے قومی یادگار قرار دے کر محکمہ اوقاف کی تحویل میں دے دیا ہے۔
$$$123$$$
٭ نور احمد چشتی: تحقیقات چشتی، ص 973۔ مطبوعہ لاہور 2014ء۔
$$$123$$$
٭ کنہیا لال ہندی: تاریخ لاہور، تذکرہ مقبرہ شرف النساء بیگم۔ ص 233، مطبوعہ لاہور 2009ء۔
$$$123$$$
ڈاکٹر سید محمد عظیم شاہ بُخاری
$$$123$$$
ملک بھر میں جنرل مشرف کی طرز کا بلدیاتی نظام رائج کرکے ترقیاتی منصوبوں کی تشکیل اور تکمیل بلدیاتی نمائندوں کی ذمہ داری ہو البتہ مقامی ترقیاتی بورڈ میں اس علاقے کے اراکین اسمبلی اور ڈپٹی کمشنرز بھی ممبر ہوں اور ترقیاتی فنڈز ڈپٹی کمشنر کے ذریعے بلدیاتی نمائندوں کی ہدایت کے مطابق خرچ ہوں اسی طرح انتخابی نظام میں اصلاحات کرکے سب سے پہلے تو ہر سیاسی جماعت کو پارٹی الیکشن کا پابند کیا جائے اور انتخابات متناسب نمائندگی کی بنیاد پر کرائے جائیں جس سے کوئی ووٹ ضائع نہیں ہو گا اور ملک بھر میں ہر پارٹی کو اس کی مقبولیت کے مطابق نمائندگی ملے گی۔
$$$123$$$
متناسب نمائندگی میں دولت کا عنصر سیاست پر اثر انداز نہیں ہو سکے گا اور ہر پارٹی کے منشور کو ووٹ ملے گا اور ہر پارٹی انتخابات سے قبل اپنے امیدواروں کی لسٹ شائع کرے گی اور انتخابات سے دولت کا عمل دخل مکمل طور پر ختم ہو سکے گا۔
$$$123$$$
موجودہ ہر صوبائی اسمبلی کی نشست کے ایریا کو قومی اسمبلی کی نشست قرار دیا جائے اور ہر قومی اسمبلی کی نشست میں 2 صوبائی اسمبلی کی نشستیں بنائی جائیں تاکہ عوام اپنے منتخب نمائندوں تک رسائی پا سکیں۔
$$$123$$$
سیاست پر دولت مندوں کا مکمل قبضہ ہے اور مخصوص خاندان ملک بھر کے ایوان اقتدار پر قابض ہیں اور یہی مخصوص خاندان ہر حکومت میں لبادہ تبدیل کرکے شامل رہتے ہیں اور ان کا مقصد صرف اپنی دولت کا تحفظ ہوتا ہے‘تھانے اور پٹوار خانے پر ان خاندانوں کا مکمل قبضہ رہتا ہے اور یہ لوگ سیاست پر خرچ کی گئی اپنی دولت منافع سمیت وصول کرتے رہتے ہیں۔
$$$123$$$
یہی لوگ قومی اہم اثاثے اپنے من پسند افراد کو اونے پونے فروخت کرکے پھر ان لوگوں سے اپنی سیاست کے لئے اخراجات وصول کر رہے ہوتے ہیں ان مخصوص خاندانوں کا مقابلہ کرنا تقریباً ناممکن ہو چکا ہے اور نظام کی تبدیلی سے ہی سیاست سے دولت کا عنصر ختم کیا جا سکتا ہے۔موجودہ سیاسی نظام میں دولت مند اقتدار و ایوانوں پر مکمل طور پر قابض ہیں اور عام آدمی کی وہاں تک رسائی ناممکن بنا دی گئی ہے۔
$$$123$$$
اس وقت بلدیاتی نظام میں منتخب نمائندوں کو اختیارات حاصل نہیں ہیں۔
$$$123$$$
بلدیاتی انتخابات ہر حالت میں مقررہ وقت پر ہونے چاہئیں اور بلدیاتی اداروں کی مدت 4 سال ہونی چاہئے ۔جنرل مشرف کے دئیے گئے مقامی حکومتوں کے نظام سے ملک بھر میں ریکارڈ ترقیاتی کام ہوئے تھے اسی طرز کا نظام ہی بنیادی عوامی مسائل کے حل کے لئے ضروری ہے،اس وقت جو بلدیاتی نظام رائج ہے وہ آدھا تیتر‘ آدھا بٹیر ہے۔
$$$123$$$
اختیارات و وسائل بلدیاتی نمائندوں کے پاس ہوں اور ان کے ایم این اے‘ایم پی اے وسینٹرز میونسپل کارپوریشن‘ڈسٹرکٹ کونسل و تحصیل کونسل کے ممبر ہوں اور مقامی طور پر تمام ترقیاتی کاموں کی منظوری مقامی حکومتوں کے ذمہ ہو جس کے فنڈز کا استعمال مقامی ڈپٹی کمشنرز کے ذریعے ہونا چاہئے۔کراچی‘لاہور‘ملتان‘بہاولپور‘فیصل آباد‘ڈیرہ غازی خان‘ڈیرہ اسماعیلخان‘ سرگودھا‘بنوں‘پشاور‘مردان‘ ایبٹ آباد سمیت بڑے شہروں کو میونسپل کارپوریشن کا درجہ دیا جائے اور اسی مناسب سے انہیں فنڈز کی فراہمی ممکن بنائی جائے تاکہ بڑے شہروں کے مسائل حل ہو سکیں۔
$$$123$$$
صرف کراچی میں نہیں بلکہ اس وقت ملک کے تمام بڑے شہرے مسائل کی آماج گاہ بن چکے ہیں جہاں پینے کا صاف پانی بھی عوام کو میسر نہیں اور سیوریج‘ صفائی ستھرائی کے گھمبیر مسائل ہیں اور بڑے شہروں میں مسائل بڑھتے چلے جارہے ہیں۔
$$$123$$$
پاکستان میں انتخابی‘عدالتی اور انتظامی نظام مکمل طور پر ناکام ہو چکا ہے اور موجودہ نظام میں رہتے ہوئے عوام کو ریلیف نہیں مل سکتا ۔
$$$123$$$
اس کے لئے ضروری ہے کہ سب سے پہلے تو ملک کے ہر ڈویژن کو انتظامی صوبہ بنایا جائے۔سندھ‘پنجاب اور کے پی کے کو 4-4 انتظامی صوبوں جبکہ بلوچستان کو رقبے کے لحاظ سے 3 انتظامی صوبوں میں تقسیم کیا جائے اور انتظامی صوبوں کا نام لسانی بنیاد پر نہ ہو کیونکہ صوبوں کے نام لسانی بنیادوں پر ہونے کی وجہ سے ہم بدقسمتی سے اب تک ایک قوم نہیں بن پائے۔ہر ایک کروڑ کی آبادی کو انتظامی صوبہ بنا کر وہاں ہائی کورٹ اور سپریم کورٹ بنچ کا قیام عمل میں لایا جائے اور ججوں کی تعداد دوگنی کر دی جائے تاکہ عوام کو ان کی دہلیز پر انصاف مل سکے اور قانون سازی کرکے دیوانی مقدمات ایک سال اور فوجداری مقدمات 6 ماہ اور نیب کے مقدمات کا فیصلہ بھی ایک سال میں ہو جانا چاہئے اور جب تک ملزم عدالت میں باقاعدہ ”مجرم“ ثابت نہ ہو جائے اس وقت تک اس کی گرفتاری کسی صورت نہیں ہونی چاہئے کیونکہ الزام کی بنیاد پر طویل عرصے تک کسی کو قید رکھنا اور بعد میں اس کا بے قصورثابت ہو جانے کے واقعات عام ہیں لیکن یہاں اُلٹی گنگا بہتی ہے اور ملزم کو گرفتار کرکے اس کی عزت اچھا لی جاتی ہے۔
$$$123$$$
ہائی کورٹ اور سپریم کورٹ بھی اپیل پر 3 ماہ میں فیصلہ کر دیں۔انصاف میں تاخیر بھی ایک جرم ہے۔ ہر یونین کونسل کی سطح پر مجسٹریٹ عدالتیں قائم کی جائیں ہر انتظامی صوبہ کوآبادی کے تناسب سے وفاق کی جانب سے براہ راست ترقیاتی فنڈز ملنے چاہئیں ۔
$$$123$$$
اس وقت عدالتی نظام ایسا ہے کہ لوگ دور دراز دیہات سے ہائی کورٹ میں پیشی کے لئے سینکڑوں کلو میٹر کا فاصلہ طے کرکے کئی گھنٹوں بعد جب عدالت پہنچتے ہیں تو ان کے کیس کا زلسٹ میں آخری نمبروں پر ہونے کی وجہ سے کیس کی شنوائی ہوئے بغیر اگلی تاریخ دے دی جاتی ہے ۔
$$$123$$$
موجودہ نظام میں انصاف کے حصول کے لئے کئی کئی نسلوں کو صبر کرنا پڑتا ہے اور انصاف کے حصول کے لئے اپنے اثاثے تک فروخت کرنے پڑتے ہیں اس کے باوجود انصاف کا حصول مشکل ترین ہو چکا ہے۔غریب آدمی تو کسی بھی صورت اپنے حق کے حصول کے لئے عدالت نہیں جا سکتا۔حالانکہ پاکستان کے آئین میں ہے کہ انصاف ہر ہر شہری کا حق ہے لیکن انصاف کی فراہمی حکومت کی ذمہ داری ہے جس میں اب تک آنے والی تمام حکومتیں ناکام ثابت ہوئی ہیں۔
$$$123$$$
موجودہ حکومت تبدیلی کے نعرے کے ساتھ اقتدار میں آئی تھی اور عوام کو اس پر بہت توقعات تھیں اسی لئے نظام کی تبدیلی جانب تیز تر پیشرفت بہت ضروری ہے لیکن موجودہ حکومت کے پاس اسمبلیوں میں اس قدر اکثریت نہیں ہے جس سے اہم قوانین منظور ہو سکیں اور اپوزیشن سے بھی بات چیت سے اجنتاب برتا جاتا ہے لہٰذا ضروری ہے کہ اہم ترین قومی معاملات اور عوام کی فلاح و بہود کے لئے تمام جماعتیں ایک میز پر بیٹھ کر ایسے مسودے پر دستخط کریں جس سے فوری طور پرملک میںانتظامی‘ عدالتی اور بلدیاتی نظام تبدیل ہو سکے۔
$$$123$$$
حکومت اور اپوزیشن کی تمام جماعتیں وسیع ترین قومی مفاد میں بلدیاتی‘انتخابی‘انتظامی اور عدالتی نظام میں تبدیلی کے لئے ایک میز پر بیٹھیں اور ایسا مسودہ متفقہ طور پر منظور کریں جس سے نظام تبدیل ہو اور عوام کے مسائل ان کی دہلیز پر حل ہوں‘عوام کو سستا اور فوری انصاف مل سکے اور وزیراعظم عمران خان نے شفاف ووٹنگ کے لئے جن تبدیلیوں کا عزم کیا ہے اس کے لئے تمام جماعتیں حکومت کے ساتھ بیٹھ کر ایسا نظام متعارف کروائیں کہ ملک میں شفاف ترین انتخابات ہوں اور ہارنے والے بھی نتائج کو تسلیم کر یں۔
$$$123$$$
ڈاکٹر سید محمد عظیم شاہ بُخاری
$$$123$$$
حضرت سید خواجہ خاوند محمود ابنِ شریف نقشبندی ؒ جو ''حضرت ایشاں'' کے نام سے جانے جاتے ہیں لاہور شہر کے علاقے بیگم پورہ میں مدفون ہیں۔ حضرت ایشاں یا آں شاں آپ کا لقب تھا۔ ''آں شاں'' فارسی زبان کا لفظ ہے جس کے معنی ہیں ''وہ شان'' یعنی عوام میں بڑی شان والا۔ آپ کے مریدین اور عقیدت مند آپ کو احترام سے حضرت ایشاں کے نام سے پکارتے تھے۔
$$$123$$$
یہ وہ تعظیمی کلمات ہیں جو ترکستان میں شیخ ، مرشد ، استاد، پیر اور راہنما کے لیئے استعمال ہوتے تھے۔
$$$123$$$
آپؒ کا اصل وطن موجودہ اُزبکستان کا شہر بُخارا تھا جہاں 971ھ میں آپ کی ولادت ہوئی۔ اصل نام خاوند محمود تھا جامع کمال و صاحب حال و قال ہونے کی وجہ سے حضرت ایشاں کہا جاتا ہے۔ آپ کے والد کا نام میر سید میر شریف نقشبندی بن خواجہ ضیاء ، ہے یہ خوارزم کے سادات میں سے تھے جبکہ آپ کی والدہ ہاشمی خاندان سے تھیں جن کا شجرہ حضرت امام حسین رض سے جا ملتا ہے۔
$$$123$$$
۔ آپ نے ابتدائی تعلیم و تربیت اپنے والد سے حاصل کی اور بارہ برس میں قرآن شریف حفظ کیا۔ اپنے والد کے حکم پر بخارا سے مدرسہ سلطانیہ میں داخل ہو کر علومِ متداولہ کی تحصیل کی پھر راہِ سلوک میں قدم رکھا۔ آپ کو عربی اور فارسی میں ملکہ کامل حاصل تھا۔
$$$123$$$
آپ جب 18 برس کے ہوئے تو خواجہ محمد اسحاق سفید کے حلقہ ارادت میں داخل ہوئے جنہوں نے سلسلہ نقشبندیہ میں بیعت کر کے اسباق و وظائف دیے اور منازل سلوک طے کرا کر خرقہ خلافت عطا کیا اس کے علاوہ شاہ بہاؤالدین نقشبندؒ سے نسبتِ اویسی حاصل ہونے کی ساتھ ساتھ خواجہ محمد قبادانی سے بھی فیض یاب ہوئے۔
$$$123$$$
صوفیانہ ذوق کی وجہ سے اکثر سیر و سیاحت میں رہتے تھے ۔ تیس سال کی عمر میں شہر وخش (جو ختلان کے قریب ہے) گئے اور پھر بلخ سمرقند ہرات قندھار سے ہوتے ہوئے کابل پہنچے جہاں پہلے وعظ میں ہی لوگوں پر وجد کی کیفیات طاری ہوگئیں۔ دوسال کابُل میں قیام کیا اور وہاں سے وادئ کشمیر تشریف لے گئے جہاں آپ نے ایک مدرسہ و خانقاہ قائم کی پھر آگرہ چلے گئے۔
$$$123$$$
عہد شاہجہاں میں شاہجہاں کے حکم سے آپ مستقل لاہور آ گئے۔ آج جس جگہ آپ کا مقبرہ ہے تب یہاں ایک باغ اور خانقاہ تعمیر ہو رہی تھی، آپ یہیں اقامت گزیں ہوگئے۔ قیام لاہور میں اس وقت کا حاکمِ لاہور نواب وزیر خان (جو آپ کے مریدوں میں سے تھا) اکثر آپ کے پاس حاضر ہوتا تھا۔ لاہور میں آپ کا قیام 9 سال رہا جہاں آپؒ نے درس و تدریس اور علم باطنی کی ترویج کی ۔
$$$123$$$
حضرت ایشاں کی12 شعبان بروز اتوار 1052ھ بمطابق 1642ء میں عہد شاہجہاں میں وفات ہوئی جب سعید خان بہادر جنگ، حاکمِ لاہور تھا تب شاہجہاں نے تجہیز و تکفین کے لیے سید جلال الدین صدر الصدور کو بھیجا۔ آپ کی پانچ بیٹیاں اور چھ بیٹے تھے جو تمام
$$$123$$$
آپؒ کا مزار بیگم پورہ میں یتیم خانہ دار الفرقان لاہور کے متصل واقع ہے۔ سفید رنگ کا مقبرہ جس کے بہت بلند و بالا گنبد تلے تین قبریں ہیں۔
$$$123$$$
پہلی قبر حضرت ایشاںؒ کی دوسری میر جان نقشبندی کی اور تیسری قبر ان کے چھوٹے بھائی سید محمود آغا کی ہے۔
$$$123$$$
حضرت ایشاں کے معاصرین میں حضرت مجدد الف ثانیؒ ، حضرت شیخ عبد الحق محدث دہلویؒ، حضرت شاہ حسین بلاول قادریؒ اور مفتی عبد السلام شیخ شامل ہیں۔ 
$$$123$$$
حضرت ایشاں نے بے شمار لوگوں کو راہ حق پر گامزن کیا۔
$$$123$$$
آپ لے 16 خلفاء ہیں جنہیں مختلف علاقوں لوگوں کی رشد وہدایت کے لیے مامور فرمایا ان میں خواجہ خاوند احمد جو آپ کے فرزند تھے ،خواجہ عبد الرحیم نقشبندی جو خواجہ علاؤ الدین عطار کی اولاد سے تھے ،خواجہ سید یحییٰ جو شاہ شجاع کرمانی کی اولاد سے تھے ، خواجہ عبد العزیز وحید، خواجہ ترسون المعروف خواجہ باقی، خواجہ شادمان کابلی، خواجہ مرزا ہاشم جو خواجہ دیوانہ بلخی کے بھائی تھے، خواجہ لطیف درخشی، خواجہ مرزاابراہیم جو حضرت مجدد الف ثانی کے بھائی ہیں، خواجہ باندی کشمیری، خواجہ حاجی طوسی، حاجی ضیاء الدین، خواجہ ابو الحسن سمرقندی، مولانا پائندہ حارثی اور خواجہ معین الدین احمد نقشبندی جو آپ کے فرزند تھے، شامل ہیں۔
$$$123$$$
تذکرہ مشائخ نقشبندیہ نور بخش توکلی صفحہ692،مشتاق بک کارنر لاہور
$$$123$$$
تذکرہ اولیاء پاکستان جلد دوم ،صفحہ 277 تا282،عالم فقری،شبیر برادرز لاہور
$$$123$$$
نریندر مودی نے اپنے پہلے خطاب میں ”سب کا وکاس“ کا نعرہ لگایا تھا لیکن بعد میں آنے والے حالات نے ثابت کر دیا کہ یہاں پر وکاس صرف ہندوؤں کا ہی ہے اور اقلیتوں بالخصوص مسلمانوں کو سماجی،معاشرتی،اقتصادی و سیاسی لحاظ سے دیوار کے ساتھ لگا دیا جائے گا اور یعنی مسلمانوں کا ”وناش“ ہو گا۔باقاعدہ منصوبہ بندی کے تحت مسلم کمیونٹی کے گرد گھیرا تنگ کیا جا رہا ہے ان کے لئے ہندوستان میں رہنا مشکل کر دیا گیا ہے۔
$$$123$$$
گائے ذبیحہ پر پابندی ،طلاق ثلاثہ،پاکستان سول کوڈ،لوجہاد جیسے نت نئے ہتھکنڈوں کے ذریعے بھارت میں بسنے والے 24 کروڑ کے لگ بھگ مسلمانوں کو نیزے کی نوک پر رکھا ہوا ہے۔دوسری جانب لوک سبھاک میں بھی گزشتہ 73 برسوں میں مسلمانوں کی سیاسی حالت زاد میں کوئی تبدیلی نہیں آسکی کسی دور میں مسلم ووٹر بادشاہ گر کی حیثیت رکھتا تھا۔
$$$123$$$
کانگریس سمیت دیگر سیکولر سیاسی پارٹیوں کی جیت میں ایک مسلمان کا ووٹ فیصلہ کن اہمیت کا حامل تھا مگر بڑھتی ہوئی مسلم منافرت اور ہندو فرقہ پرستی نے اس ووٹ کی حیثیت کو ہی بے وقعت کرکے رکھ دیا ہے جس کی واضح مثال گزشتہ لوک سبھا الیکشن ہیں جس میں بی جے پی کو واقتدار کی سیڑھی چڑھنے کے لئے مسلمانوں کے ووٹروں کی ضرورت ہی نہیں پڑی۔
$$$123$$$
مذکورہ الیکشن سے قبل ایک سازش کے تحت مسلمانوں کے ووٹوں کو منقسم کیا گیا تھا اور وہ نادان مسلمان نام نہاد سیکولر پارٹیوں کے جھانسے میں آگئے تھے اور اپنی حیثیت ہی گنوا بیٹھے جیسا کہ لوک سبھا الیکشن میں مسلم اکثریتی حلقوں میں تمام بھارتی سیاسی جماعتوں نے ایک کی بجائے تین تین مسلم امیدوار کھڑے کر دئیے گئے تاکہ مسلم اکثریتی ووٹ کو تقسیم کیا جا سکے بالکل ایسا ہی ہوا۔
$$$123$$$
بھارت کی 73 سالہ تاریخ میں پہلی بار ہوا کہ بھارتیہ جنتا پارٹی کی حکومت کی پارلیمنٹ میں مسلم اراکین کی تعداد 24 کروڑ مسلمانوں کے مقابلے میں دو فیصد سے زیادہ نہیں۔ درحقیقت کسی بھی سیاسی جماعت کو بھارتی لوک سبھا اور راجیہ سبھا میں مسلمانوں کی نمائندگی ہرگز منظور نہیں اور جان بوجھ کر مسلم امیدواروں کی تعداد انتہائی محدود کر دی گئی یہ تو مسلمان مردوں کا حال ہے۔
$$$123$$$
بھارت کی سیاست میں مسلم خواتین کی صورتحال مخدوش ہے۔ تعلیم میں عورتیں سب سے پیچھے،ملکی ترقی میں ان کا کوئی حصہ نہیں اور سیاست میں شمولیت کا تو سوال ہی پیدا نہیں ہوتا۔ان کی بھارت کی لوک سبھا میں نمائندگی صرف برائے صفر ہے۔تین طلاق پر شور مچانے والی مودی حکومت کو سیاست سمیت زندگی کے کسی بھی شعبے میں مسلمان عورت کی ترقی ہر گز منظور نہیں بلکہ انہیں جان بوجھ کر پسماندہ اور غیر تعلیم یافتہ رکھا گیا ہے کہ وہ اپنے حقوق کے لئے کبھی آواز نہ بلند کر سکیں اور جو چند خواتین پارلیمنٹ تک پہنچنے میں کامیاب ہوئیں انہیں بھی یکسر نظر انداز کیا جاتا رہا ہے اور ان کی تعداد بھی آٹے میں نمک کے برابر ہے۔
$$$123$$$
دنیا کی آنکھوں میں دھول جھونکنے کے لئے نریندر مودی نے پہلے دور حکومت کے دوران مسلم خاتون نجمہ ہیبت اللہ کو اقلیتی امور کی وزیر بنایا گیا تو وہ بھی بی جے پی کی ترجمانی کرتی ہوئی دکھائی دی مسلمانوں کے ریزرویشن کی مخالفت میں سب سے آگے رہیں۔ ”خواتین ریزرویشن بل“ میں صرف مسلم عورتوں کے ووٹ بٹورنے کے لئے بنایا گیا۔مسلمان خواتین کے لئے کسی بھی شعبہ میں کوٹہ مختص نہیں کیا گیا تھا۔
$$$123$$$
اعداد و شمار کے مطابق 73 برسوں میں صرف 17 مسلمان خواتین لوک سبھا تک پہنچنے میں کامیاب ہوئیں اسی انتہائی کم تعداد کا اعتراف سچر کمیٹی میں بھی کیا گیا اور اس رپورٹ میں خواتین کی سیاسی تنزلی کو تسلیم کیا گیا۔حیرت تو اس بات کی ہے کہ مسلمانوں کی ہمدرد اور خیر خواہ کہلوانے والی کانگریس نے بھی اس ضمن میں کوئی اقدامات نہیں کئے اور بھارت کی پہلی خاتون وزیراعظم اندرا گاندھی نے بھی مسلمانوں کی بدترین سیاسی حالت پر کوئی توجہ نہیں دی اور نہ ہی پارلیمنٹ میں مسلمان عورتوں کی موٴثر نمائندگی کے لئے سنجیدگی کا مظاہرہ کیا۔
$$$123$$$
سونیا گاندھی نے خواتین کو مرکزی و ریاستی قانون ساز ادارے میں ایک تہائی ریزرویشن کی فراہمی کا بل پاس کرنے کا مطالبہ ضرور کیا تھا۔ضرورت تو اس امر کی تھی کہ مسلم خواتین کی کم نمائندگی کو موضوع بنایا جاتا۔1952ء سے لے کر 2018ء تک صرف 17 مسلمان عورتیں اسمبلی میں پہنچیں یعنی 24 کروڑ مسلمانوں میں مسلم خواتین قومی وملکی سیاست میں شمولیت کا تناسب محض 0.2 فیصد ہے۔
$$$123$$$
گانگریس کے پلیٹ فارم سے صرف دس خواتین لوک سبھا میں گئیں۔دیگر سیکولر پارٹیوں میں بہوجن سماج، نیشنل کانگریس اور ترنمول کانگریس کی دو دو سماج وادی پارٹی پیپلز ڈیمو کریٹک پارٹی کی ایک ایک مسلم رکن حکومتی ایوانوں میں آئیں۔
$$$123$$$
ہندوستان کی صرف سات ریاستوں اتر پردیش،مدھیہ پردیش،آسام،مغربی بنگال اور گجرات میں مسلم خواتین کی سیاسی نمائندگی تسلی بخش ہے۔
$$$123$$$
بھارت کی پہلی لوک سبھا میں 22،دوسری میں 19،تیسری میں 26،چوتھی میں 28، پانچویں میں 32، چھٹی میں 33 ،ساتویں میں 51،آٹھویں میں 48،نویں میں 31،دسویں میں 21،گیارھویں میں 24،بارھویں میں 27،تیرھویں میں 30،چودھویں میں 32، پندرھویں میں 30 اور سولہویں لوک سبھا میں 23 مسلمان عورتیں منتخب ہوئیں۔خواتین کو پارلیمنٹ میں 33 فیصد یعنی ایک تہائی ریزرویشن دینے کے لئے 12 ستمبر 1996ء کو خواتین ریزویشنس بل میں 81 ویں آئینی ترمیم پیش کی گئی تو اس کی زبردست مخالفت ہوئی تھی۔
$$$123$$$
مسلم سیاسی پارٹیوں میں ایک دو پارٹیوں کو چھوڑ کر کسی بھی پارٹی میں مسلم خواتین کے لئے کوئی خصوصی ایجنڈا نہیں ہے۔علاوہ ازیں اس ایک پارٹی کی پالیسی ساز باڈی میں انہیں نمائندگی تو ملی مگر پورے 60 برس میں کوئی بھی خاتون پارلیمنٹ یا اسمبلی نہیں پہنچی۔یعنی مسلم خواتین کا سیاسی امپاورمنٹ مسلم سیاسی پارٹیوں کے پلیٹ فارم سے سوچا ہی نہیں گیا۔
$$$123$$$
نتیجہ یہ نکلا کہ ایک طرف مسلم سیاسی پارٹیوں کی تنگ سوچ یا عدم وسعت نظری کی وجہ سے مسلم خواتین سیاسی طور پر ڈس امپاور بنی رہیں،وہیں دوسری طرف پورے 73 برس میں دیگر سیاسی پارٹیوں کی جانب سے محض 18 مسلم خواتین ٹکٹ حاصل کرکے پارلیمنٹ پہنچ پائیں۔افسوس کی بات تو یہ ہے کہ پارلیمنٹ میں مسلم خواتین کی اس ناقابل ذکر تعداد پر نہ مسلم سیاسی پارٹیوں اور نہ ہی دیگر سیاسی پارٹیوں کو سوچنے کی ضرورت پڑتی ہے۔
$$$123$$$
جب پارلیمنٹ میں خواتین کے 33 فیصد ریزرویشن کے بات ہوتی ہے تو اس میں مسلم خواتین کے لئے کوٹا در کوٹا کا ایشو بھی مسلم یا دیگر پارٹیاں نہیں اٹھاتی ہیں۔اس وقت ملت کی جو بڑی باوقار قابل ذکر تنظیمیں ہیں،ان میں جمعیت علماء ہند(ارشد مدنی)،جمعیت علماء ہند (محمود مدنی)،مرکزی جمعیت اہل حدیث ہند،جماعت اسلامی ہند،آل انڈیاملی کونسل اعلاوہ ازیں شیعہ اور بوہرہ طبقوں میں بھی متعدد تنظیمیں سرگرم اور فعال ہیں۔
$$$123$$$
اسی کے ساتھ ساتھ ہندوستان میں مسلم تنظیموں،اداروں اور شخصیات کے 54 سالہ وفاق آل انڈیا مسلم مجلس مشاورت اور آل انڈیا مسلم پرسنل لاء بورڈ بھی ہیں۔یہ امر بھی کم چونکانے والا نہیں ہے کہ جماعت اسلامی ہند،آل انڈیا ملی کونسل،آل انڈیا مسلم مجلس مشاورت اور آل انڈیا مسلم پرسنل لاء بورڈ جیسی مسلم تنظیموں کے وفاق کو چھوڑ کر دونوں جمعیت علماء ہند اور مرکزی جمعیت اہل حدیث ہند جیسی قدیم،پروقار اور تعداد کے لحاظ سے بڑی تنظیموں کے ڈھانچہ میں خواتین کو دور رکھا گیا ہے یہ نہ اس کی رکنیت اور نہ ہی اس کی فیصلہ ساز باڈیز میں کہیں شامل ہیں۔
$$$123$$$
ان تنظیموں کے دستوروں میں بھی خواتین کا کوئی تذکرہ نہیں ملتا ہے۔البتہ ان کے بڑے جلسوں اور میٹنگوں میں تقریروں کو سننے کے لئے خواتین کو ضرور بلایا جاتا ہے اور الگ سے پردے کا اہتمام کرتے ہوئے انہیں ان جلسوں اور میٹنگوں میں شرکت کرایا جاتا ہے۔یہ تینوں تنظیمیں مسلم تنظیموں میں سب سے قدیم ہیں اور تعداد کے لحاظ سے سب سے بڑی بھی ہیں۔
$$$123$$$
اس پر ان تنظیموں کے ذمہ دار ان کو غور وفکر کرنا چاہئے کیونکہ ملت میں خواتین کی تعداد کم و بیش نصف تو ہے ہی۔
$$$123$$$
لہٰذا ان کے مسائل اور ایشوز پر غور و فکر کے لئے ان تنظیموں میں خواتین کی شمولیت تو ضروری ہی نہیں بلکہ ناگزیر ہو جاتی ہے۔مسلم کمیونٹی میں جو غیر سیاسی تنظیمیں اور ادارے خواتین کی تنظیموں میں شرکت،اپنی فیصلہ ساز باڈیوں میں ان کی نمائندگی اور ان کی سرگرمیوں اور عمل و دخل کے تعلق سے سنجیدہ اور حساس ہیں،ان میں جماعت اسلامی ہند،آل انڈیا ملی کونسل،آل انڈیا مسلم مجلس مشاورت ہیں اور آل انڈیا مسلم پرسنل لاء بورڈ قابل ذکر ہیں۔
$$$123$$$
ان تمام مذکورہ بالا غیر سیاسی مسلم تنظیموں میں جماعت اسلامی سب سے قدیم اور ملک گیر ہے۔تنظیم کے اندر شورائی نظام ہونے کے سبب پوری تنظیم جمہوری مزاج رکھتی ہے۔اسی بنیاد پر یہ کہا جاتا ہے کہ مسلمانوں کی تنظیموں میں جماعت اسلامی ہند واحد ایسی تنظیم ہے جہاں مکمل طور پر جمہوریت قائم ہے۔دستور جماعت اسلامی ہند میں جنس کی بنیاد پر کوئی تفریق نہیں ہے،ہر سطح پر یعنی مقامی،حلقہ اور مرکز میں خواتین کے شعبے موجود ہیں۔
$$$123$$$
مرکز اور ہر حلقہ میں سکریٹری کے ساتھ مشاورتی کمیٹی ہے۔مرکز میں 7 سکریٹریوں میں سے ایک خاتون ہیں۔جماعت میں 1955ء خواتین ہیں جبکہ اس کی 146 رکنی مجلس نمائندگا میں کل 22(15 فیصد) خواتین ہیں۔ضابطے کے مطابق،الگ الگ 70 ارکان پر ایک ایک ایک مرد و خاتون منتخب ہوتے ہیں۔فی الوقت مرکزی مجلس شوریٰ میں کوئی خاتون رکن نہیں ہیں مگر یہ خصوصی مدعوئین کے طور پر مرکزی مجلس شوریٰ کی میٹنگوں میں بلائی جاتی ہیں۔
$$$123$$$
ویسے مرکزی مجلس شوریٰ میں ان کے منتخب ہونے کا دروازہ کھلا ہوا ہے۔یہ منتخب ہو کر وہاں پہنچ سکتی ہیں۔علاوہ ازیں پورے بھارت میں 20 حلقوں میں 20 ناظمہ ہیں اور 7 حلقوں میں خواتین وہاں کی شوریٰ میں موجود ہیں۔ جماعت اسلامی ہند واحد تنظیم ہے جس میں خواتین صحیح معنوں میں امپاورڈ ہیں اور تنظیم کے جز کے طور پر سرگرم عمل ہیں۔تنظیم کے اندر ان کا اپنا نظم بھی قائم ہے جو کہ مرکزی اور مقامی سطح تک ہے۔
$$$123$$$
ضلع ملتان کے لئے ایک اور قابل فخر اعزاز یہ ہے کہ ہفتہ شان رحمت اللعالمین صلی اللہ علیہ وسلم کے سلسلے میں صوبائی سطح پر حسن نعمت اور تقریری مقابلوں میں دوسری پوزیشن ملتان کے نام رہی۔فاطمہ اشفاق نے حسن نعت میں صوبہ بھر میں سیکنڈ جبکہ ایمن عمر کا تقریری مقابلے پنجاب بھر میں دوسری پوزیشن حاصل کی۔وزیراعلیٰ عثمان بزدار کی طرف سے فاطمہ اور ایمن کے لئے 75،75 ہزار روپے کا کیش پرائز۔
$$$123$$$
دونوں طالبات کا تعلق گورنمنٹ مسلم گرلز ہائی سکول کلمہ چوک سے ہے۔ڈپٹی کمشنر عامر خٹک کی طالبات فاطمہ اشفاق،ایمن عمران کے والدین ،سی ای او ایجوکیشن ریاض خان،سکول کی پرنسپل ماہ طلعت کو مبارکباد دی۔ڈپٹی کمشنر نے کہا ہے کہ ہمیں فاطمہ اور ایمن پر فخر ہے، ضلع ملتان کے طلبا و طالبات نے ہفتہ شان رحمت اللعالمین صلی اللہ علیہ وسلم کے سلسلے میں ڈویڑنل مقابلوں میں بھی پہلی 6 پوزیشنیں حاصل کی ہیں۔
$$$123$$$
ریڈیو پاکستان ملتان کی گولڈن جوبلی کی تقریب سے خطاب کرتے ہوئے وزیراعظم کے معاون خصوصی برائے سیاسی امور محمد عامر ڈوگر نے کہا ہے کہ ریڈیو پاکستان ملتان جنوبی پنجاب کے خطے کی عوام کو عوامی شعور کی اگاہی کے ساتھ ساتھ معاشی اور ثقافتی سرگرمیوں کے فروغ میں بھی اپنا اہم کردار ادا کر دیا ہے۔معروف گلوکارہ محترمہ ثریا ملتانیکر کے نام سے منسوب میوزک سٹیوڈیو کا بھی افتتاح کیا،اس موقع پر تحریک انصاف جنوبی پنجاب خواتین کی جنرل سیکٹریری محترمہ قربان فاطمہ اور زندگی کے مختلف شعبوں سے تعلق رکھنے والے نمائندہ افراد نے بھی شرکت کی۔
$$$123$$$
کرونا ایس او پیز کی خلاف ورزیوں کرنے والوں کے خلاف کریک ڈاون جاری ہے۔ڈپٹی کمشنر عامر خٹک کی ہدایت پر پرائس مجسٹریٹ کی گلگشت ایریا میں مارکیٹوں کی انسپکشن کی ۔125 دکانوں کو چیک کیا گیا۔15 دکانوں میں کرونا ایس او پیز پر عمل درآمد نہیں کیا جا رہا تھا۔ کرونا ایس او پیز مکمل طور پر نظر انداز کرنے پر ایک موٹر ورکشاپ کو سیل کر دیا گیا۔
$$$123$$$
ایک دکاندار کے خلاف مقدمہ درج کرا دیا گیا۔کرونا ایس او پیز کی خلاف ورزی پر 15 ہزار روپے جرمانہ بھی کیا گیا۔11 دکانداروں کو ایس او پیز کی آئندہ خلاف ورزی پر دکانیں سیل کر دینے کی وارننگ جاری کی گئی۔کاروائی پرائس مجسٹریٹ نعمان عابد نے کی۔سابق بیورو کریٹ محمود جاوید بھٹی نے وفاقی محتسب کے ایڈوائزر کا حلف اٹھا لیا۔حلف کی تقریب وفاقی محتسب کے ملتان آفس میں منعقد ہوئی۔
$$$123$$$
محمود جاوید بھٹی نے حلف کے تقریب کے موقع پر اپنی گفتگو میں عوام کی خدمت کے عزم کا اظہار کیا ہے اور کہا ہے کہ وہ انصاف فراہم کرنے اور مسائل کرنے کے لئے میرٹ پر کام کریں گے۔محمود جاوید بھٹی کمشنر فیصل آباد ڈویڑن اور دیگر اہم عہدوں پر خدمات سر انجام دے چکے ہیں۔کمشنر جاوید اختر محمود کی زیر صدارت میٹروپولیٹن کارپوریشن بارے جائزہ اجلاس ہوا۔
$$$123$$$
ایڈیشنل کمشنر سر فراز احمد،ڈائریکٹر ڈویلپمنٹ وقاص خان خاکوانی موجود تھے۔سی او کارپوریشن شاہد اقبال،دیگر کارپوریشن افسران موجود تھے۔وزیراعظم کے سادگی اور بچت وژن کی پیروی کریں۔قانون کے مطابق کام کرنے والوں کو کوئی خوف نہیں ہوتا۔کمشنر جاوید اختر محمود نے ممتاز آباد میں تجاوزات پر برہمی کا اظہار کیا۔کارپوریشن دفتر کے باہر تجاوزات،آپریشن کی کامیابی پر سوالیہ نشان ہے۔
$$$123$$$
کمشنر کا بلڈنگ انسپکٹرز کو کارکردگی بہتر بنانے کا حکم دیا۔
$$$123$$$
جنوبی پنجاب میں بے ہنگم تجارتی سرگرمیوں نے شہر کا حسن گہنا کر رکھ دیا ہے۔کمشنر کا بغیر نقشہ جات کے تعمیرات کے خلاف کارروائی کا حکم۔ ایڈیشنل چیف سیکرٹری زاہد اختر زمان نے کہا کہ جنوبی پنجاب سیکرٹریٹ فعال ہو گیا ہے تمام آفیسران کو ترقیاتی کاموں کی تکمیل اور مانیٹرنگ کو مزید تیز کرنے کے احکامات جاری کر دئیے ہیں۔
$$$123$$$
دفاتر میں شکایات سیل کے قیام سے عوامی مسائل حل کرنے میں مدد ملے گی۔انہوں نے ان خیالات کا اظہار سیکرٹری ہاؤسنگ کے آفس کے دورہ کے موقع پر کیا۔سیکرٹری ہاؤسنگ لیاقت علی چٹھہ نے چیف سیکرٹری کو بریفنگ دی،اس موقع پر ایڈیشنل ڈپٹی سیکرٹری رانا رضوان قدیر،ایڈیشنل سیکرٹری ہاؤسنگ آصف رؤف اور چیئرمین پی ایچ اے اعجاز حسین جنجوعہ بھی موجود تھے۔
$$$123$$$
زاہد اختر زمان کا کہنا ہے کہ اگلے مالی سال کی ترقیاتی سکیموں کیلئے تیاری شروع کر دی ہے۔جنوبی پنجاب سیکرٹریٹ کے قیام سے ترقی کے نئے سفر کا آغاز ہو گا،اس موقع پر سیکرٹری ہاؤسنگ لیاقت علی چٹھہ نے کہا کہ جنوبی پنجاب کی خوبصورتی میں اضافہ کے لئے اقدامات کریں گے۔صاف پانی کی فراہمی اولین ترجیح ہے جس کے لئے بڑی تعداد میں سکیمیں جاری ہیں۔شہریوں کو صاف پانی کی فراہمی یقینی بنائیں گے تمام جاری ترقیاتی سکیموں کو جلد از جلد مکمل کریں گے۔عوام کے مسائل ان کی دہلیز پر حل ہوں گے۔
$$$123$$$
امریکہ کا ”مشرق وسطیٰ امن پلان“ جسے صدی کا ایک بڑا منصوبہ قرار دیا جا رہا ہے حقیقت میں صہیونیوں کو نوازنے کا ایک ڈھونگ ہے جسے کوئی بھی جھٹلا نہیں سکتا کیونکہ اقتدار پر قابض ہونے کے بعد ٹرمپ نے بڑھ چڑھ کر اسرائیل نوازی کا مظاہرہ کیا اور پوری دنیا کے اعتراضات اور فلسطینیوں کے شدید احتجاج کے باوجود 2017ء میں امریکی سفارتخانہ بیت المقدس منتقل کیا گیا تھا۔
$$$123$$$
دہائیوں تک اسرائیل کا بائیکاٹ کرنے والے عرب ممالک اس بات پر اصرار کرتے رہے کہ وہ فلسطین کا مسئلہ حل ہونے پر ہی صہیونی حکومت سے تعلقات قائم کریں گے لیکن اب حالات تیزی کے ساتھ بدل رہے ہیں کیونکہ اسے امریکی دباؤ کہیں یا پھر کچھ اور عرب ممالک اسرائیل کے ساتھ امن معاہدے کے لئے حامی بھر رہے ہیں۔
$$$123$$$
سعودی عرب نے 2002ء میں ”عرب امن منصوبے“ کی تجویز دی تھی کہ اگر اسرائیل فلسطین کو ریاستی حیثیت دیتا ہے اور 1967ء میں مشرق وسطیٰ کی جنگ میں قبضے میں لی گئی زمین سے مکمل انخلاء کرتا ہے تو اس کے بدلے عرب ممالک اور اسرائیل کے درمیان تعلقات معمول پر آسکتے ہیں لیکن گزشتہ دنوں اسرائیلی وزیراعظم کے دورہ سعودی عرب کے دوران نیتن یاہو کی سعودی ولی عہد محمد بن سلمان سے مبینہ ملاقات نے ایک نیا پینڈورا باکس کھول دیا ہے۔
$$$123$$$
پاکستانی وزیراعظم عمران خان نے موجودہ حالات کے تناظر میں عالمی برادری پر واضح کیا ہے کہ اسرائیل کو اس وقت تک تسلیم نہیں کیا جا سکتا جب تک فلسطینیوں کو ان کا حق نہیں مل جاتا۔ایک طرف مشرق و سطیٰ پر اجارہ داری کیلئے نئی صف بندی کی تیاریاں کی جا رہی ہیں جبکہ دوسری طرف امریکہ میں جمہوری بحران کے ساتھ ساتھ اب ایک قانونی طوفان بھی پیدا ہو رہا ہے۔
$$$123$$$
ڈونلڈ ٹرمپ نے مشرق وسطیٰ میں فلسطین اسرائیل تنازع سے متعلق برسوں کی امریکی پالیسی کو لپیٹ کر سابق امریکی صدور کے برعکس نیتن یاہو حکومت کی کھلے عام حمایت کی،ان کے دور صدارت میں امریکہ نے بھارت کو پاکستان کے خلاف ہرزہ سرائی میں ہر ممکن سپورٹ کیا،مقبوضہ کشمیر میں مودی حکومت کے ظلم وستم پر آنکھیں بند کئے رکھیں،فلسطین میں یہودی آباد کاری کیلئے راستے ہموار کرتے ہوئے یروشلم میں امریکی سفارتخانے کو منتقل کیا گیا،یاد رہے کہ انہوں نے صدارتی انتخابات میں کامیابی کے فوراً بعد ہی مسلم ممالک کے شہریوں کا امریکہ میں داخلہ بھی بند کر دیا تھا۔
$$$123$$$
اس بات میں کوئی دورائے نہیں ہیں کہ ٹرمپ کا متنازعہ دور صدارت واشنگٹن کیلئے زہر قاتل ثابت ہوا ہے۔
$$$123$$$
امریکہ میں ہونے والے حالیہ انتخابات اور اس کے نتیجے میں آنے والے نئے چہروں سے امریکہ کی فارن پالیسی میں کوئی بڑی تبدیلی متوقع نہیں ہے کیونکہ اس کی بنیادی وجہ یہ ہے کہ امریکہ کی اندرونی و بیرونی پالیسیاں جس کو وہاں کی ٹاپ یونیورسیٹیاں مرتب کرتی ہیں میں ایک تسلسل ہے تاہم دونوں پارٹیوں کی ترجیحات بدلتی رہتی ہیں۔
$$$123$$$
ٹرمپ کی رخصتی کے بعد اب امریکہ کو اندرونی سطح پر خانہ جنگی چین اور روس کا بڑھتا ہوا اتحاد اور اثر روسوخ،دہشت گردی کے خلاف اقدامات،سنچری ڈیل کے تحت عرب‘اسرائیل معاہدے اور ایران پر پابندیوں جیسے چیلنجز درپیش ہیں۔ایشیاء میں چین کی بڑھتی ہوئی فوجی و اقتصادی طاقت کو روکنے اور اسے زمین اور سمندری طور پر محدود کرنے کے لئے امریکہ اپنے اتحادیوں کی سپورٹ جاری رکھے گا جس میں سب سے زیادہ فائدہ بھارت کو ہی ہوتا نظرا ٓرہا ہے۔
$$$123$$$
امریکہ نے ماضی میں بھارت کے ساتھ کچھ ایسے ملٹری معاہدے بھی کئے ہیں جس کا تصور نہیں کیا جا سکتا تھا۔امریکن تھنک ٹینک کے نزدیک بھارت چین کے سپر پاور بننے کے راستے میں امریکہ کا ایک بہترین اتحادی ثابت ہو سکتا ہے یہی وجہ ہے کہ امریکہ مستقبل قریب میں اپنی جدید ٹیکنالوجی بھارت میں منتقل کرنے کا ارادہ بھی رکھتا ہے تاکہ خطے کے مکمل کنٹرول کو سنبھالا جا سکے۔
$$$123$$$
مودی ٹرمپ دوستی کی آڑ میں ہی بھارت نے گزشتہ برس کشمیر کی خصوصی حیثیت ختم کی تھی۔امریکہ پاکستان کو مزید چین کے قریب جانے سے روکنے کیلئے اور افغانستان سے اپنی فوجوں کی محفوظ واپسی کے لئے اسلام آباد پر اپنا دباوٴ برقرار رکھے گا اور اسی لئے آنے والے برس میں بھی پاکستان ”FATF“ کی گرے لسٹ سے نکلتا ہوا دکھائی نہیں دے رہا جس کی وجہ سے پاکستان کی معیشت سخت دباؤ میں ہے۔
$$$123$$$
ٹرمپ سرکار افغانستان سے اپنی تقریباً 8 ہزار فوج کا مکمل انخلاء چاہتی تھی تاہم نئی قیادت نے افغانستان،عراق اور شام میں دہشت گردی کی روک تھام کے آدھی فوج رکھنے کا اعلان کیا ہے جس کا مطلب ہے کہ امریکہ مزید 4 سال تک افغانستان ہی میں رہے گا۔
$$$123$$$
ٹرمپ اور ان کی ریئل اسٹیٹ کمپنی”دی ٹرمپ آرگنائزیشن“ کے لئے سب سے خطرناک چیز نیو یارک میں وسیع پیمانے پر جرائم کی تحقیقات کا شروع ہونا ہے کیونکہ ان کے خلاف پہلے سے کئی مقدمات درج ہیں جن میں خاندان کے کسی فرد یا ملازم پر بدعنوانی سے لے کر جنسی ہراسانی کے الزامات لگے ہوئے ہیں۔
$$$123$$$
امریکی صدر کو دوران صدارت ہر قسم کے مقدمات خواہ وہ فوجداری نوعیت کے ہوں یا دیوانی استثنیٰ حاصل ہوتی ہے۔ٹرمپ کو انتخابات 2020ء کے صدارتی انتخابات میں شکست کے بعد بہت سی مشکلات کا سامنا کرنا پڑ رہا ہے کیونکہ جو استثنیٰ انہیں حاصل ہے وہ 20 جنوری 2021ء کے بعد ان کے پاس نہیں رہے گا لہٰذا تمام مراعات ختم ہونے کے ساتھ ایک عام شہری کی حیثیت سے انہیں مقدمات دوبارہ کھلنے پر خود ہی وکلاء اور استغاثہ سے نمٹنا پڑے گا۔
$$$123$$$
”کرونا“وباء نے جب پوری دنیا کو اپنی لپیٹ میں لیا تو ”ڈبلیو ایچ او“ پر الزامات اور تنقید کے نشتر چلائے گئے۔ٹرمپ نے عالمی ادارے کی فنڈنگ روکنے کا اعلان کرکے عالمی تجارتی تنظیم ڈبلیو ٹی او کی فنڈنگ کم کرکے نیٹو اتحاد چھوڑنے کی دھمکی بھی دی ان کا شمار اقوام متحدہ کے بڑے ناقدین میں بھی ہوتاہے۔کاروباری ریکارڈ میں ردو بدل نیویارک کے قوانین میں چھوٹا جرم ہے جس کے ثابت ہونے پر ایک سال قید کی سزا ہو سکتی ہے لیکن یہ اس وقت ایک سنگین جرم میں بدل جاتا ہے جب اسے کسی دوسرے جرم سے جوڑا جائے جیسا کہ ٹیکس فراڈ،سنگین جرائم کے مقدمات کو لمبے عرصے بعد بھی چلایا جا سکتا ہے اور ان میں مجرم قرار پانے والے کو لمبی قید کی سزا ہو سکتی ہے۔
$$$123$$$
ٹیکس اور بینک فراڈ کی تحقیقات ٹرمپ کیلئے بہت اہمیت کی حامل ہیں کیونکہ نیویارک میں ٹیکس فراڈ کی کئی قسمیں سنگین جرائم کے زمرے میں آتی ہیں اور ان پر لمبی قید کی سزائیں سنائے جانے کا امکان بھی موجود ہے انہیں اپنے ٹیکس کے گواشوراوں کے حوالے سے وفاقی جج کے فیصلے کو ختم کرانے کے لئے سپریم کورٹ سے رجوع کرنا ہو گا جہاں حتمی فیصلے کا امکان ہے۔
$$$123$$$
ٹرمپ پر جنسی گجروی کے حوالے سے بہت سے الزامات اور مقدمات ہیں جن میں ان کے لئے مشکلات پیدا ہو سکتی ہیں۔ 2016ء میں جب یہ صدارتی امیدواروں کی دوڑ میں شریک ہوئے تو بہت سی خواتین نے ان پر الزامات عائد کئے جبکہ کئی نے مقدمات دائر کر رکھے ہیں۔ٹرمپ کے خلاف انتخابی مہم کی فنڈنگ کے قوانین کی خلاف ورزی پر بھی مقدمہ بن سکتا ہے اسی قانون کے تحت ان کے وکیل مائیکل کو ہن کو 2018ء میں 3 سال قید کی سزا سنائی گئی تھی۔
$$$123$$$
ٹرمپ کے مذموم مقاصد اور مفادات کے حصول کیلئے توسیع پسندانہ اور جنگجویانہ پالیسیوں کے اثرات امریکی ریاستوں پر ہی نہیں بلکہ ترقی پذیر ممالک پر بھی پڑے ہیں،گزشتہ عشروں سے امریکہ بیرونی ممالک سے سرمائے کے حصول اور دوسروں کو منافع ادا کرنے کے ذریعے اپنی معیشت چلانے میں کامیاب رہا ہے تاہم پیدا ہونے والے رخنے سے اب یہ ملک جمود کے خطرناک دور میں داخل ہو چکا ہے۔امریکا کا اقتصادی تسلط اب روز بروز ختم ہوتا چلا جا رہا ہے اور اب معاشی سدھار میں ایک لمبا عرصہ لگے گا کیونکہ اس کے ذمہ قرضے اربوں میں نہیں بلکہ کھربوں میں ہیں اور یہ قرضے ماضی کی نسبت بہت خطرناک اور امریکی زوال کی ایک بڑی وجہ بن سکتے ہیں۔
$$$123$$$
عالمی سطح پر جہاں ایک طرف اقوام متحدہ کے قیام کو 75 برس گزر چکے ہیں اور اس کی سالگرہ کی مناسبت مختلف تقریبات کا انعقاد کیا جا رہا ہے تو دوسری جانب عالم انسانیت کو کووڈ 19 جیسے سنگین چیلنج درپیش ہیں جبکہ عالمی وباء کے باعث دنیا بھر میں انسانی اموات کی تعداد لاکھوں کی حدوں سے تجاویز کرتی ہوئی دکھائی دے رہی ہے۔تشویشناک بات تو یہ ہے کہ ابھی تک وباء کی مکمل روک تھام و کنٹرول کی کوئی صورت نظر نہیں آرہی ہے۔
$$$123$$$
کووڈ 19 کے باعث عالمی سطح پر اقتصادی سماجی شعبہ بری طرح متاثر ہوا ہے۔اور دنیا کو 1930ء کی دہائی کے ”گریٹ ڈپریشن“ کے بعد سے اس وقت بدترین معاشی بحران کا سامنا ہے۔چنانچہ مذکورہ تمام ترصورتحال کے تناظر میں اقوام متحدہ کے مزید فعال کردار سے ممالک کے درمیان اتحاد وتعاون اور مشترکہ اقدامات کی ضرورت شدت سے محسوس کی گئی ہے۔
$$$123$$$
اگر اقوام متحدہ کے کردار کی بات کی جائے تو اس کی عمارت تین بنیادی ستونوں پر کھڑی ہیں۔
$$$123$$$
امن کا فروغ،انسانی حقوق کا تحفظ اور مشترکہ ترقی کی جستجو۔لیکن ان مقصد کا حصول صرف اسی صورت ممکن ہے جب بڑے ممالک اقوام متحدہ کی مرکزی حیثیت کو تسلیم کریں گے اور اسے مضبوط کرتے ہوئے دنیا کو درپیش مسائل کے حل کے لئے مشترکہ کوششیں کریں گے۔
$$$123$$$
کووڈ 19 جیسے صحت عامہ سے متعلق مسائل ہوں یا پھر عدم مساوات،غیر متوازن اقتصادی ترقی،بڑھتے ہوئے تنازعات،موسمیاتی تبدیلی کا چیلنج ان سب سے کوئی بھی ملک تنہا نہیں نمٹ سکتا ہے اور نہ ہی کوئی قوم یا ملک یا دیگر ممالک سے کٹ کر پائیدار ترقی و خوشحالی پر گامزن کر سکتا ہے۔
$$$123$$$
کووڈ 19 کے ساتھ ساتھ دنیا میں تحفظ پسندی،یکطرفہ پسندی اور بالادستی کے نظریات بھی پروان چڑھ رہے ہیں۔بڑے اور ذمہ دار ممالک کی جانب سے دیگر ممالک سے معاشی طور پر علیحدگی کی خبریں بھی سامنے آرہی ہیں۔ایک دوسرے پر الزام تراشتی کی جا رہی ہے، اہم طاقتوں کے مابین تجارتی تناؤ میں اضافہ دیکھنے میں آیا ہے۔جبکہ امریکہ جیسا اہم ملک کئی عالمی معاہدوں اور تنظیموں سے بھی دستبردار ہو چکا ہے۔
$$$123$$$
ایسے رویے کسی بھی اعتبار سے عالمی امن،استحکام،مشترکہ ترقی اور عالمگیریت کے فروغ کے لئے سود مند نہیں ہیں۔دنیا کی اہم طاقتوں کو تو اپنے سیاسی اور اقتصادی مفادات سے بالاتر ہو کر سوچنے کی ضرورت ہے اور ایسی اجتماعی فکر اپنانے کی ضرورت ہے جس میں پسماندہ اور ترقی پذیر ملکوں کے عوام کی فلاح اور ان کو درپیش مسائل کا ادراک کیا جا سکے۔
$$$123$$$
بلاشبہ کووڈ 19 اقوام متحدہ کی تاریخ میں صحت عامہ کا سب سے بڑا چیلنج ہے اس عالمی وباء نے دنیا کو باور کروایا ہے کہ تمام ممالک کے مفادات ایک دوسرے سے جڑے ہوئے ہیں۔
$$$123$$$
دنیا بھر کے عوام ایک برادری کی مانند ہیں جن کے دکھ سکھ مشترکہ ہیں۔دنیا اس وقت کرونا ویکسین کی تیاری کے آخری مراحل سے گزر رہی ہے۔چین پہلے ہی واضح کر چکا ہے کہ ویکسین کی تیاری کے بعد اسے عالمی سطح پر عوامی مصنوعات کا درجہ حاصل ہو گا۔یہاں اقوام متحدہ اور اس کی ذیلی تنظیموں کا کردار انتہائی اہم ہو گا۔بالخصوص ڈبلیو ایچ او کی مزید مضبوط اور بھرپور حمایت کی فراہمی سے اتحاد باہمی احترام تعاون کی حقیقی پر عمل پیرا رہتے ہوئے انسانیت کو کووڈ 19 جیسے خطرات سے بچانے میں مدد مل سکے گی۔
$$$123$$$
مشترکہ مستقبل کے حامل سماج کی جستجو میں تعاون وباہمی مفاد کی سوچ کے تحت آگے بڑھا جا سکتا ہے۔اس ضمن میں ہر ملک کو اپنی انفرادی اور اجتماعی ذمہ داریاں نبھانا ہوں گیں تاکہ اس وباء کو شکست دیتے ہوئے دوبارہ سے ایک محفوظ دنیا کی تشکیل کی جا سکے۔اس وقت دنیا کے پاس باہمی سود مند تعاون ہی آگے بڑھنے کا واحد موزوں انتخاب ہے لیکن اس کے لئے بڑے ممالک کو بالادستی کے نظریات ترک کرنا ہوں گے۔
$$$123$$$
انہیں کسی بھی دوسرے ممالک کے داخلی معاملات میں مداخلت یا پھر اسے دباؤ میں لانے کا کوئی حق نہیں ہے۔دنیا میں مستحکم اور دیرپا قیام امن کی یہ لازمی شرط ہے کہ ہر ملک کی خود مختاری اور جغرافیائی سالمیت کا احترام کرتے ہوئے سرد جنگ کے فرسودہ تصور اور سیاسی طاقت کے مظاہرے کو ترک کیا جائے۔عالمی اور علاقائی تنازعات کو مشاورت اور مذاکرات کے ذریعے حل کیا جائے،دنیا میں تجارت اور سرمایہ کاری کے لئے سہولیات پیدا کی جائیں۔
$$$123$$$
معاشی عالمگیریت کو مزید و سعت دی جائے اور ایک ایسی اشترا کی و خوشحالی کے لئے جدوجہد کی جائے جو سارے عالم کے مفاد میں ہو۔یہ ایک تلخ حقیقت ہے کہ حضرت انسان اکیلا اس وباء کو ختم نہیں کر سکتا۔اس لئے ضروری ہے کہ اس وباء کے خاتمہ کے لئے عالم انسانیت کو اپنے اختلافات اور نظریات سے بالاتر ہو کر اس کے مقابلہ کے لئے تیار رہنا چاہیے۔خاص کر دنیا میں سب سے زیادہ ترقی یافتہ ملک متاثر ہیں۔
$$$123$$$
سابق امریکی صدر ٹرمپ کی جانب سے اس وائرس کے لئے چین پر الزام عائد کرنے کے بعد امریکہ اور چین کے درمیان نظریاتی اختلافات عروج پر پہنچ چکے ہیں۔سلامتی کونسل بھی مستقل ارکان امریکہ اور چین کے مابین تناؤ پر کچھ بھی کرنے سے قاصر ہے۔اس حقیقت کو بھی نظر انداز نہیں کیا جا سکتا کہ دنیا بھر میں ممالک کے درمیان اختلافات کو دور کرنے کا ذمہ دار اقوام متحدہ بھی کوئی خاص کردار ادا کرنے موقف میں نہیں ہے۔
$$$123$$$
سلامتی کونسل کرونا بحران پر منعقدہ اجلاس کا یوں بے نتیجہ ختم ہو جانا اقوام متحدہ سمیت اس کے اداروں کی ناکامی کا منہ بولتا ثبوت ہے۔جب تک ان اختلافات کو ختم نہیں کیا جا سکتا کرونا پر قابو پانا ناممکن ہے۔دراصل دنیا کو مہلک وباء نے اس مرحلے پر لاکھڑا کیا ہے کہ جہاں کسی کو بھی اندازہ نہیں ہے کہ اس سے نجات اور بچاؤ کا صحیح راستہ کونسا ہے۔
$$$123$$$
ایک جانب لاک ڈاؤن کی وجہ سے معاشی بدحالی،بھوک اور بے روزگاری کا عفریت منہ کھولے کھڑا ہے۔تو وہیں اس کی بے احتیاطی نے لوگوں کی ایک بڑی تعداد کو موت کے منہ میں دھکیل دیا ہے۔لاک ڈاؤن نے لوگوں کے ذہنوں کو مفلوج کرکے رکھ دیا ہے تو وہیں اس سے لگائی جانے والی بندشوں کا خمیازہ بھی لوگوں کو بھگتنا پڑ رہا ہے۔حالانکہ اتنے طویل عرصے تک معاشرتی طور پر کٹ کر رہنا انسان کی بنیادی فطرت کے خلاف سمجھا جاتا ہے۔
$$$123$$$
آج پھر دنیا پر اس کے سنگین خطرات کے بادل منڈلا رہے ہیں۔بندشیں ختم کرنے کی صورت میں وباء نے ایک بار پھر زور پکڑ لیا ہے اور اگر مسلسل لاک ڈاؤن برقرار رہا تو اقوام عالم معاشی تباہی کا شکار ہو جائیں گے۔آج جس طرح کرونا کی نئی لہر نے دنیا کو ایک بار پھر اپنی لپیٹ میں لے لیا ہے۔اس کی طبی ماہرین اور سائنسدان پہلے ہی پیش گوئی کر چکے ہیں۔ان کا دعویٰ یہی تھا کہ جب تک کوئی موٴثر دوا یا ویکسین کی ایجاد اگر جلد نہ ہوئی تو اس کے خطرناک نتائج سامنے آسکتے ہیں۔
$$$123$$$
امریکہ جہاں محض ایک ہفتے میں لاکھوں لوگ کرونا کی بھینٹ چڑھ رہے ہیں اور سپر پاور بے بسی کی تصویر بنا ہوا ہے اور ایسے جان لیوا وائرس کی ویکسین کی ایجاد دنیا کے لئے امید افزا ہے۔لیکن یہاں سوال یہ اٹھتا ہے کہ اگر پاکستان کو چین کی جانب سے ویکسین ملتی ہے اور دوسری جانب وزیراعظم عمران خان نے کرونا کی دوا خریدنے کے لئے ایڈوانس بکنگ کی منظوری بھی دے دی ہے۔
$$$123$$$
یہاں سوال یہ اٹھتا ہے کہ کیا کو ذخیرہ کرنے کے لئے ہمارے پاس تمام تر سہولیات میسر ہیں؟۔کیونکہ اسے ذخیرہ کرنے کے لئے نہایت کم درجہ حرارت کی ضرورت ہوتی ہے۔اس لئے کوشش کرنا ہو گی کیسے اسے سٹور کرنے کے ساتھ استعمال میں لایا جائے اور اس کو محفوظ رکھنے کے لئے موزوں موسم کو ممکن بنایا جائے۔اگرچہ ویکسین کی ایجاد درد کا مداوا ڈھونڈنے والی دنیا کے لئے اچھی خبر ضرورہے لیکن اس کے لئے ضروری ہو گا کہ اسے عام لوگوں تک رسائی بھی ممکن بنائی جائے۔
$$$123$$$
غریب بھی اس کا خرچ برداشت کر سکے تاہم اس بارے میں بھی دنیا کو سوچنے کی ضرورت ہے۔اگرچہ مہلک کرونا کی ویکسین کی ایجاد امید افزا ہے۔مگر افسوس یہاں پر بھی بڑے اور امیر ملکوں نے اپنی اجارہ داری قائم کر رکھی ہے اور اربوں ڈالر کے ویکسین کے ایڈوانس معاہدے کر لئے ہیں اور اس جان بچنے والی دوا کو غریب ممالک سے کوسوں دور کر دیا ہے۔المیہ تو یہ ہے کہ غریب ملکوں کو ایک انجکشن کے لئے کئی سال انتظار کرنا پڑ سکتا ہے کیونکہ امیر ممالک پہلے ہی اربوں خوراک کی کورونا وائرس سے بچنے والی دوائیوں کا خاتمہ کر چکے ہیں۔
$$$123$$$
ادھر دوسری جانب سلامتی کونسل میں کرونا بحران پر منعقد اجلاس بے نتیجہ ختم ہو جانا اقوام متحدہ سمیت اس کے اداروں کی ناکامی کا منہ بولتا ثبوت ہے۔غیر منافع بخش گیوی ویکسین اتحاد جو جنیوا میں قائم ہے اور غریب ممالک کے لئے ویکسین خریدتا ہے،کوویڈ 19 سے بچاؤ کے لئے اپنے خریداری سے پہلے کے معاہدے کرنے کے لئے 2 ارب ڈالر جمع کر رہا ہے تاکہ سب کو بیک وقت سپلائی مل سکے۔
$$$123$$$
گیوی کے سی ای او کا کہنا ہے کہ ”ہم نے خطرہ دیکھا کہ دولت مند ممالک کی طرف سے ویکسین ختم ہو جائیں گی،اور باقی دنیا کے لئے کوئی ویکسین نہیں ہو گی“چونکہ یورپ میں کورونا وائرس کے انفیکشن کی ایک دوسری لہر پھیل گئی ہے،اور امریکہ نئے کووڈ 19 معاملات کے روزانہ ریکارڈ توڑتا رہتا ہے،اس لئے ویکسین کی ضرورت پہلے سے کہیں زیادہ فوری ہے۔
$$$123$$$
دوا ساز کمپنیاں قابل عمل دوائی منڈی میں لانے کے لئے دور لگا رہی ہیں حال ہی میں دو امریکی وجرمنی دوا ساز کمپنیوں فائزر اور بائیوٹیک نے اعلان کیا کہ ابتدائی آزمائشوں میں ان کی تجرباتی کووڈ 19 ویکسین 90 فیصد سے زیادہ موٴثر ہے۔
$$$123$$$
لیکن اس سے پہلے کہ پوری دنیا کو حفاظتی قطرے پلانے کے لئے ویکسین کافی مقدار میں دستیاب ہوں اس کے لئے ابھی بہت طویل سفر طے کرنا ہے۔اس کے بعد،حیرت کی بات نہیں،کہ ممالک حفاظتی اور افادیت قائم ہونے سے پہلے ہی،حفاظتی ٹیکوں کے امیدواروں کی فراہمی کو روکنے کے لئے زور لگا رہے ہیں ۔ ان میں سے زیادہ تر سودے،جسے ایڈوانس مارکیٹ کے وعدوں (اے ایم سی) کے نام سے جانا جاتا ہے پر بھی دولت مند ملکوں کا قبضہ ہے۔
$$$123$$$
ڈیوک یونیورسٹی کے گلوبل ہیلتھ انویشن سینٹر کے محققین کے ذریعہ جمع کردہ اعداد و شمار سے پتہ چلتا ہے کہ اعلیٰ آمدنی والے ممالک کا ایسی تمام خریداریوں میں نصف سے زیادہ کا حصہ ہیں۔آدھی درجن منشیات فروشوں کی جانب سے آرڈر امریکہ ہی کے ہیں۔کینیڈا بھی اس خریداری کے معاہدوں میں پیچھے نہیں رہا۔
$$$123$$$
دنیا کے بیشتر متمول ممالک کے ایک گروپ نے پہلے ہی فائزر،بائیوٹیک کی تقریباً 600600 ملین خوراکیں خریدنے پر اتفاق کیا ہے۔
$$$123$$$
عالمی ماہرین صحت کے مطابق صرف ایک ویکسین کافی نہیں ہو گی۔مینو فیکچرنگ اور ڈسٹری بیوشن کے نقطہ نظر سے دنیا کی آبادی کو ٹیکہ لگانے میں کئی مختلف ویکسین لگیں گی اور ممکنہ طور پر ان تمام کمپنیوں کے شراکت دار مزید ویکسین کی تیاری پر زور دے رہے ہیں۔فرانسیسی دوا ساز کمپنی سانوفی میں عالمی ویکسین کی تحقیق و ترقی کے سینئر نائب صدر جان شیور کہتے ہیں،”یہ ایک عالمی مسئلہ ہے ،اور کسی بھی کمپنی کے پاس اس کا حل نہیں نکلا ہے۔
$$$123$$$
“چونکہ ہم نہیں جانتے کہ کیا کام کرے گا،کیا بہتر کام کرے گا یا واقعی میں وبائی بیماری کو روکنے کے لئے،واقعی وبائی امراض کو روکنے کے لئے،بہتر کام کرنے سے کیا کام ہو گا یا مقصد میں مزید شاٹس اہم ہیں۔“یہاں تک کہ متعدد ویکسینوں کے باوجود،یہ یقینی بنانا آسان نہیں ہو گا کہ وہ صحیح وقت پر صحیح لوگوں تک پہنچیں کچھ حفاظتی ٹیکوں کو مینو فیکچرنگ پلانٹ سے نیچے کے انجماد درجہ حرارت پر برقرار رکھنے کی ضرورت ہوتی ہے جب تک کہ وہ کسی شخص کے بازو میں ٹیکہ لگائے جائیں۔
$$$123$$$
اور ایک بار جب ویکسین ہسپتالوں اور میڈیکل کلینک میں بھیج دی گئیں تو پہلے کون حفاظتی ٹیکے لگائے؟،خاص طور پر ابتدائی چند مہینوں میں۔صحت کے ماہرین کو ان قیمتی خوراکوں کو کس طرح تقسیم کرنے کے بارے میں سخت فیصلے کرنے ہوں گے۔
$$$123$$$
آزاد معیشت کا نیا اتحاد امریکہ،میکسیکو اور کینیڈا کے اتحاد کے علاوہ یورپی یونین سے بھی بڑا ہے کیونکہ ”آر سی ای پی“ کے اراکین ممالک کی کل پیداوار مجموعی عالمی پیداوار کا 29 فیصد ہے۔”آر سی ای پی“ کے تحت ہونے والے اس معاہدے کو کثیر الجہت سوچ اور آزاد معیشت کی فتح قرار دیا جا رہا ہے۔”ریجنل کمپری ہینسو اکنامک پارٹنر شپ“میں جنوبی کوریا،چین،جاپان،آسٹریلیا اور نیوزی لینڈ سمیت 10 جنوب مشرقی ایشیائی ممالک نے جو سب سے بڑا تجارتی اتحاد قائم کیا ہے وہ عالمی معیشت کا تقریباً ایک تہائی حصہ بنتا ہے۔
$$$123$$$
اس بات میں بھی کوئی دورائے نہیں ہیں کہ”کورونا“ عالمی معیشت کو تباہی کے دہانے پر پہنچادیا ہے لہٰذا موجودہ عالمی صورتحال کے پیش نظر اس معاہدے کے دور رس نتائج حاصل ہونے کی توقع کی جارہی ہے۔
$$$123$$$
یاد رہے کہ 8 برس سے ”آر سی ای پی“ سے متعلق مذاکرات جاری تھے بالآخر جس معاہدے پر ”ایسوسی ایشن آف ساؤتھ ایسٹ ایشین نیشنز“ کے ورچوئل اجلاس کے موقع پر دستخط کئے گئے ہیں اس میں جملہ حقوق کے حوالے سے ٹیلی کمیونیکیشنز،مالیاتی سروسز،ای کامرس اور دیگر متعدد پیشہ وارانہ سروسز کے حوالے سے خصوصی شقیں موجود ہیں۔
$$$123$$$
کیا ”آر سی ای پی“ آئندہ 20 برس میں کئی اشیاء کی برآمد پر ٹیکس ختم کر دے گا؟،یہاں قابل غور امر یہ بھی ہے کہ اس معاہدے کے رکن ممالک میں سے کئی ایک کے درمیان پہلے ہی فری ٹریڈ معاہدے ہیں تاہم ان میں کچھ باتیں محدود کی گئی تھیں لیکن موجودہ فری ٹریڈ معاہدے آر سی ای پی کے مقابلے میں کافی پیچیدہ ہیں جن کاروباروں کی سپلائی چین یعنی اشیاء کی رسد کئی ممالک پر محیط ہے ان پر فری ٹریڈ معاہدے کے باوجود ٹیکس لگ سکتا ہے کیونکہ ان کی اشیاء کے جز کسی دوسرے ملک سے لائے گئے ہوتے ہیں،مثال کے طور پر اگر انڈونیشیاء میں بنی کوئی چیز میں آسٹریلیا سے لائے گئے اجزاء ہیں تو آسیان کی فری ٹریڈ زون میں اسے برآمدگی کے ٹیکس کا سامنا ہو سکتا ہے۔
$$$123$$$
”آر ای سی پی“ کے تحت کسی بھی چیز کو بنانے کے لئے کسی اور رکن ملک سے لائے گئے اجزاء کو برابر تصور کیا جائے گا اس کی وجہ سے ہو سکتا ہے کہ کمپنیاں اب اپنی اشیاء بنانے کے لئے خطے کے ممالک سے ہی اجزاء خریدنے کی کوشش کریں جس سے مقامی معیشت کو فائدہ ہو سکتا ہے، اس معاہدے کی ایک اور خاص بات یہ ہے کہ اس میں کچھ ممالک ایک دوسرے سے ایسے جڑ گئے ہیں جو کہ عام طور پر تجارت کے معاملے میں سفارتی تعلقات میں خرابی کی وجہ سے مل کر کام نہیں کرتے تھے جیسے کہ جاپان اور چین یہی صورتحال آسٹریلیا اور چین کی بھی ہے لہٰذا اس معاہدے کو چین کے خطے میں بڑھتے اثر و رسوخ کے طور پر دیکھا جا رہا ہے جو امریکہ اور بعض مغربی ممالک کیلئے درد سر بن چکا ہے۔
$$$123$$$
امریکہ کو اس معاہدے میں شامل نہیں کیا گیا کیونکہ اس نے 2017ء میں ایک مخالف ایشیاء پیسیفک تجارتی معاہدے سے دستبرداری کا اعلان کیا تھا۔ڈونلڈ ٹرمپ نے 2016ء میں منصب صدارت سنبھالنے کے کچھ ہی عرصے بعد ”ٹرانس پیسیفک پارٹنر شپ“ سے دستبرداری کا فیصلہ کیا تھا اس معاہدے میں 12 ممالک شامل تھے اور چین کی بڑھتی ہوئی طاقت کا مقابلہ کرنے کیلئے اسے سابق امریکی صدر باراک اوباما کی حمایت بھی حاصل تھی۔
$$$123$$$
بھارت بھی ان مذاکرات کا حصہ تھا لیکن گزشتہ برس اس نے علیحدگی اختیار کی تھی۔
$$$123$$$
دہشت گردی کیخلاف نام نہاد جنگ اور چین کی اقتصادی ترقی نے امریکہ کو ایک نئے دور اہے پر لا کھڑا کیا ہے۔چین نے عسکری محاذ پر الجھنے کے بجائے امریکہ کے اقتصادی غبارے سے ہوا نکالنے کی ٹھانی ہوئی ہے جس سے دونوں ممالک کے درمیان تجارتی تعلقات میں کشیدگی روز بروز بڑھ رہی ہے۔
$$$123$$$
معیشت اور مالیاتی کے شعبے میں امریکہ کا سب سے بڑا زوال یہ ہے کہ وہ آج قرض دینے والے ملک کے بجائے ”مقروض“ ملک میں تبدیل ہو چکا ہے،اس کی بنیادی وجہ یہ ہے کہ امریکہ کے دفاعی اور سماجی شعبے کے منصوبوں سے متعلق اخراجات بڑھ رہے ہیں۔ترقی پذیر ممالک کو آئی ایم ایف اور ورلڈ بینک کے شکنجے سے نکالنے کیلئے چین نے نیا ایشیائی بینک بنا کر عالمی مالیاتی اداروں کی اجارہ داری ختم کرنے کے لئے بھی ایک مثبت قدم اٹھایا۔
$$$123$$$
چینی حکومت جو تجارتی اصول متعارف کرانے کا ارادہ رکھتی ہے اس سے دنیا بھر میں پھیلا ہوا امریکہ کا کاروبار بری متاثر ہو رہا ہے۔امریکہ اور نیٹو افغانستان میں جس بری طرح سے شکست سے دو چار ہوئے اس کے اثرات آج پوری دنیا کو لپیٹ میں لے رہے ہیں۔
$$$123$$$
افغانستان کی جنگ امریکی تاریخ کی مہنگی اور طولانی ثابت ہوئی ہے کیونکہ اس جنگ میں ہونے والے اخراجات کا تخمینہ 10 کھرب ڈالر کے لگ بھگ ہے۔
$$$123$$$
سوویت یونین سے کہیں زیادہ بڑی طاقت ہونے کی وجہ سے امریکہ کی عالمگیر بالادستی کا رعب اس وقت پوری دنیا پر طاری ہے چنانچہ امریکہ کے زوال کے ذکر پر کوئی چونکتا ہے،کوئی طنز سے مسکراتا ہے اور کوئی خفگی کا اظہار کرتا ہے حالانکہ اب یہ ایک اٹل حقیقت ہے کہ دنیا کی کئی بڑی طاقتوں کے زوال کی طرح امریکہ بھی تباہی کی طرف گامزن ہے۔ 2003ء کے بعد امریکہ پر قرضوں کے بوجھ میں مسلسل تقریباً 500 ارب ڈالر سالانہ کا اضافہ ہوا تھا جو 2008ء میں قرضوں میں ایک کھرب ڈالر 2009ء میں 2 کھرب ڈالر،2010ء میں 1.7 کھرب ڈالر کا اضافہ ہوا جبکہ جون 2011ء تک امریکہ کے واجب الادا قرضوں کا حجم مجموعی طور پر 14.46 کھرب ڈالر تک پہنچ گیا۔
$$$123$$$
امریکہ کا حریف بننے کی صلاحیت رکھنے والے چین نے جہاں اپنی معاشی طاقت اور بلند شرح پیداوار کے ذریعے لاکھوں افراد کو غربت سے نکالا ہے وہیں دنیا کی سب بڑی معاشی طاقت امریکہ کی گزشتہ چند برس سے معیشت سست روی کا شکار ہونے سے لاکھوں شہری بے روزگار ہیں،بجٹ خسارے اور سیاسی پارٹیوں میں اختلافات پروان چڑھ رہے ہیں۔
$$$123$$$
امریکہ اور چین کی عالمی تجارتی جنگ سے دنیا کے گلوبل ویلج کے تصور کو شدید دھچکا لگا ہے۔
$$$123$$$
عالمی منظر نامے پر امریکہ تیزی سے تنہائی کا شکار ہوا ہے اور اس کا نظارہ دنیا اقوام متحدہ کی سلامتی کونسل اور جنرل اسمبلی کے اجلاس میں دیکھ بھی چکی ہے،برطانیہ اور یورپ جیسے دیرینہ اور بھارت جیسے نئے دوست بھی یروشلم کے معاملے پر امریکہ سے دور کھڑے نظر آئے۔چین نے امریکہ کے مقابلے میں سب سے بڑے عالمی تجارتی معاہدے کی بنیاد رکھی ہے جو مستقبل میں ان ممالک کی خارجہ پالیسیوں کو بھی متاثر کرے گا جس سے دھیرے دھیرے یہ بھی ”آر سی ای پی“ کی جانب کھنچے چلے آئیں گے جس سے امریکہ کے تجارتی تعلقات بری طرح متاثر ہوں گے۔
$$$123$$$
بحیرہ چین کے جنوبی حصے میں امن و امان اور سکیورٹی صورتحال چین کے عالمی منصوبے ”ون بیلٹ ون روڈ“ کیلئے بہت زیادہ اہمیت رکھتی ہے یہی وجہ ہے کہ چین ”ایشین“ تنظیم کے رکن ممالک کی منڈیوں تک رسائی حاصل کرنے کے ساتھ ساتھ بحیرہ چین کے جنوب میں واقع رکن ممالک سے تعلقات کو فروغ دے کر اس خطے میں موجود تنازعات کی شدت میں کمی لانے کی پوزیشن میں آچکا ہے۔
$$$123$$$
چین ”آر سی ای پی“ کے ذریعے بحراوقیانوس کے اطراف ممالک میں تجارتی سر گرمیاں انجام دے سکتا ہے ان ممالک کی منڈیوں میں چین کی موجودگی اسے امریکہ کے مقابلے میں مزید طاقتور بنانے میں اہم کردار ادا کرے گی۔ڈونلڈ ٹرمپ کے اقدامات نے چین کو اقتصادی سرگرمیوں میں وسعت لانے کا موقع فراہم کیا ہے کیونکہ اس وقت ٹی پی پی میں شمولیت کے خواہش مند ممالک آر سی ای پی میں شامل ہو چکے ہیں۔
$$$123$$$
1995ء میں ورلڈ ٹریڈ آرگنائزیشن کا آغاز ہوا تو عالمی تجارت میں اسے نئے دور کے آغاز سے تعبیر کیا گیا تھا لیکن ڈبلیو ٹی او کے تحت ابتدائی چند برس ہی میں ترقی پذیر اور غیر ترقی یافتہ ممالک کو اندازہ ہونے لگا کہ فری ٹریڈ کے اس عالمی فریم ورک کے پردے میں ترقی یافتہ ممالک نے قوانین و ضوابط کو کچھ یوں ترتیب دیا کہ بیشتر صورتوں میں عالمی تجارت پر ان کی برتری قائم رہے۔
$$$123$$$
سارک ممالک کے درمیان سا فٹا کے نام سے ایک فری ٹریڈ معاہدہ 2006ء سے بظاہر نافذ العمل ہے لیکن یہ علاقائی معاہدہ بھارت کی روایتی ہٹ دھرمی اور خطے میں تسلط کے جنون کی نذر ہو رہا ہے بظاہر سارک ممالک میں بھرپور باہمی تجارت کے امکانات موجود ہیں لیکن عملاً صورتحال اس کے الٹ ہے۔چین نے مختلف علاقائی تجارتی معاہدوں کے ذریعے آسیان،افریقہ اور جنوبی امریکہ کے ممالک کے ساتھ گہرے تجارتی تعاون استوار کرکے اس ممکنہ تجارتی حصار کا توڑ کرنے کی کوشش کی ہے۔
$$$123$$$
چین کو مغربی دنیا کی بڑھتی ہوئی تجارتی بے چینی کا اندازہ ہے یہی وجہ ہے کہ وہ گزشتہ کئی برس سے تجارتی اور سرمایہ کاری کے متبادل راستے بنا رہا ہے۔شنگھائی فری ٹریڈ زون،ون بیلٹ ون روڈ،ایشیائی انفراسٹرکچر بنک اور بی آر آئی سی بینک جیسے منصوبوں کے ذریعے اس نے مہارت سے اپنے لئے متبادل راستے اور امکانات تراشنے کی کامیاب کوششیں کی ہیں۔
$$$123$$$
پاکستان اور افغانستان کا معاملہ ہو یا جنوبی کوریا اور شمالی کوریا کا یا پھر بات فلسطین،کشمیر اور اسرائیل کے جھگڑے کی ہو ہر بڑے بین الاقوامی تنازع اور حل طلب مسئلے پر امریکہ کا مصالحتی قد گھٹتا اور چین کا بڑھتا چلا جا رہا ہے۔”آر سی ای پی“ کئی لحاظ سے چین کیلئے بہت زیادہ اہمیت کا حامل معاہدہ ہے اس کی بڑی وجہ یہ ہے کہ 2 ممالک جاپان اور جنوبی کوریا ہیں جو ایشیاء میں بڑے کردار کے حامل ہیں لہٰذا ان ممالک کی موجودگی مستقبل میں ”ریجنل کمپری ہینسو اکنامک پارٹنر شپ“ کو مزید مستحکم کرنے کا باعث بنے گی۔
$$$123$$$
چین اس معاہدے کی برکت سے جاپان اور جنوبی کوریا سے تجارتی تعلقات کو فروغ دے کر ان ممالک کے پاس موجود ہائی ٹیک سے بھی مستفید ہو سکتا ہے۔2 برس میں اس عظیم عالمی معاہدے جو دنیا کی 30 فیصد تجارت پر مشتمل ہے پر دستخط کے بعد اگلا مرحلہ ہر ملک کی اسمبلی میں اس کی منظور ی ہے۔توقع یہی کی جا رہی ہے کہ مستقبل میں عالمی سطح پر انجام پانے والی تجارت میں امریکہ کی نسبت چین کی شمولیت بڑھ جائے گی۔
$$$123$$$
ڈاکٹر سید محمد عظیم شاہ بُخاری
$$$123$$$
لاہور کے علاقے کوٹ خواجہ سعید میں ایک خوبصورت مقبرہ موجود ہے جسے حکومت نے چاروں جانب سے جنگلے اور گیٹ پر تالا ڈال کر محفوظ کر رکھا ہے یا یوں کہیں کہ عوام کے عتاب سے بچا کر رکھا ہے۔ اس مقبرے کے بارے میں قیاس کیا جاتا ہے کہ یہ شہنشاہ جہانگیر کے بیٹے شہزادہ پرویز کی آخری آرام گاہ ہے۔ تُزکِ جہانگیری کے مطابق جہانگیر کے پانچ بیٹے تھے ، خُسرو ، پرویز، خُرم ، جہاں دار اور شہریار جن میں سے تین کا انتقال شہنشاہ کی زندگی میں ہی ہو گیا تھا۔
$$$123$$$
اُن میں سے ایک شہزادہ پرویز بھی تھا۔ پرویز کا ایک بیٹا اور ایک ہی بیٹی تھی جسکی شادی شاہ جہاں کے بیٹے شہزادہ دارا شکوہ سے ہوئی تھی۔
$$$123$$$
ہر مغل بادشاہ کی طرح شہزادے پرویز نے بھی ایک خوبصورت باغ اور محل تعمیر کروایا جو لاہور کے علاقے کوٹ خواجہ سعید میں واقع تھا ۔
$$$123$$$
اُس دور میں شہزادے کی وجہ سے لاہور کے اس علاقے کو پرویز آباد کا نام دیا گیا تھا۔
$$$123$$$
لیکن اس مقبرے (جسے عوام الناس میں پرویز کا مقبرہ کہا جاتا ہے) کے بارے میں بہت سی آراء اور تضادات موجود ہیں جن کا ہم باری باری جائزہ لیں گے۔
$$$123$$$
''کنہیا لال'' کے مطابق شہزادہ پرویز کو جب آصف خان کے حکم پر مار دیا گیا تو اسے اِس جگہ دفن کیا گیا لیکن یہ بات درست نہیں ہے کیونکہ شہزادے کا انتقال 1625 میں بُرہان پور ( دکن ) میں ہوا تھا جہاں سے انہیں آگرہ پہنچایا گیا اور وہیں انہیں دفن کر دیا گیا۔
$$$123$$$
مولوی نور احمد چشتی اپنی کتاب ''تحقیقاتِ چشتی'' میں لکھتے ہیں کہ ؛
$$$123$$$
''یہ مقبرہ شہزادے پرویز کا ہے جو شہنشاہ شاہ جہاں کا بھائی تھا۔ اس کا گنبد علی مردان کے مقبرے سے بھی زیادہ اونچا ہے۔ یہ آٹھ دروازوں سے گھرا ہوا ہے جو مٹتے جا رہے ہیں۔ بعد میں شاہ جہاں نے یہاں ایک منڈی بنوائی جسے پرویز آباد کا نام دیا گیا۔ شہزادے کا انتقال 1081 ہجری میں ہوا تھا''۔
$$$123$$$
یہاں چشتی صاحب کی کچھ باتیں بالکل غلط ہیں جیسے پرویز کی وفات کا سال کیونکہ وہ بادشاہ جہانگیر کی زندگی میں ہی وفات پا چکا تھا، جبکہ بادشاہ خود 1037 ہجری میں مرا تھا ۔
$$$123$$$
اس کے علاوہ ''تاریخِ ہندوستان'' کی چھٹی جلد میں ''مولوی ذکا اللہ دہلوی'' لکھتے ہیں کہ ؛
$$$123$$$
جب بادشاہ نے غزنی سے براستہ کابل ہندوستان کی طرف سفر شروع کیا تو کثرتِ شروب نوشی کی وجہ سے شہزادے پرویز کو جگر کا عارضہ لاحق ہو گیا اور وہ اسی درد سے مر گیا۔
$$$123$$$
شہزادے کی تاریخِ وفات صفر 6، 1035 ہجری تھی اور اسے آگرہ کے باغ میں دفن کیا گیا۔
$$$123$$$
اگر ہم مولوی ذکا اللہ کی بات پر یقین کریں تو اس کا مطلب یہ ہے کہ یہ مقبرہ شہزادے پرویز کا نہیں ہے۔ 
$$$123$$$
کچھ لوگوں کے مطابق یہ ''دارا شکوہ'' کا مقبرہ ہے اور انکی طرف سے یہاں مقبرہ دارا شکوہ کی تختی بھی لگا دی گئی تھی لیکن دارا شکوہ بھی دہلی میں قتل ہوا اور اسے ہمایوں کے مقبرے کے پاس دفن کیا گیا۔
$$$123$$$
عبداللہ چغتائی کے مطابق اس جگہ ایک باغ موجود تھا جو شہزادے پرویز کی ملکیت تھا اور اس کے آس پاس کا علاقہ منڈی پرویز آباد کے نام سے مشہور تھا۔ اسکی وفات کے بعد یہ اس کی بیٹی ''نادرہ بیگم'' کو منتقل ہوا جو داراشکوہ کی بیوی تھی۔
$$$123$$$
چغتائی صاحب کے بقول اس مقبرے میں داراشکوہ کا بیٹا ''میر شکوہ'' مدفون ہے۔ لیکن ان کا یہ کہنا تاریخی حوالہ جات سے کہیں بھی ثابت شدہ نہیں ہے۔
$$$123$$$
تو یہ مقبرہ کس کا ہے۔۔۔۔۔۔؟؟؟؟
$$$123$$$
ان سب میں زیادہ مُستند رائے سید لطیف شاہ کی لگتی ہے جو ایک تاریخ دان ہیں اور انہوں نے لاہور کی تاریخی جگہوں پر بھی کافی تحقیق کر رکھی ہے۔ ان کے مطابق ؛
$$$123$$$
'' یہ مقبرہ شہزادہ پرویز کے بیٹے کا ہو سکتا ہے کیونکہ اس کو لاہور ہی میں شاہ جہاں کے حکم پر قتل کیا گیا تھا اور لاہور ہی کے باغ میں اسے دفن بھی کیا گیا تھا'' ۔
$$$123$$$
1892 میں محمد لطیف کے لکھے الفاظ کے مطابق یہ مقبرہ زرخیز میدان میں ایک چبوترے پر شان سے ایستادہ ہے جو خود قدِ انسانی جتنے ایک چبوترے پر بنا ہے ۔ اس کے شاندار گنبد کو آٹھ خوبصورت محرابوں نے سنبھال رکھا ہے۔
$$$123$$$
یہ مقبرہ جس کا بھی ہو لیکن ایک بات تو ثابت ہے کہ وہ شخص شاہی خاندان کا فرد تھا کیونکہ یہ مقبرہ مغلیہ شان و شوکت کا عکاس ہے۔
$$$123$$$
یہ لاہور کی ان خوبصورت اور منفرد عمارتوں میں سے ایک ہے جو مغل دورِ حکومت میں بنائی گئیں۔ یہ محل اور باغ شہزادہ پرویز نے خود اپنی نگرانی میں تعمیر کروائے تھے۔ کنہیا لال کے مطابق یہ مقبرہ سیمنٹ کے بڑے چبوترے پر ایک کمرے جتنا اونچا بنایا گیا تھا۔ اس کے باہر اور اندر ، دونوں حصوں کے فرش پر سنگِ مرمر لگایا گیا تھا جو بعد میں رنجیت سنگھ کے حکم پر اتار لیا گیا۔
$$$123$$$
چشتی صاحب کے بقول یہ سنگِ مرمر امرتسر میں واقع دربار صاحب میں لگایا گیا تھا۔
$$$123$$$
کہتے ہیں کہ مقبرے کے اندر خوبصورت فریسکو آرٹ کا کام کیا گیا تھا اور یہاں سیڑھیاں بھی موجود تھیں جو اب ناپید ہیں۔
$$$123$$$
موجودہ صورتحال کی بات کریں تو یہ عظیم الشان مقبرہ چھوٹے چھوٹے گھروں اور دوکانوں میں چھپ کہ رہ گیا ہے۔ اس کے چہار جانب ایک جنگلہ لگا ہوا ہے اور دروازے پر تالا۔
$$$123$$$
یعنی یہ چاروں جانب سے قید کر دیا گیا ہے۔ اس کے ایک طرف پہلوانوں کا چھوٹا سا اکھاڑہ ہے جہاں سے اس مقبرے تک جایا جا سکتا ہے۔
$$$123$$$
مقبرے کی حالت دگردوں ہے۔ عمارت خستہ حال اور اندر موجود قبر بھی شکست و ریخت سے دوچار ہے۔ محرابیں شکست و ریخت کا شکار ہیں۔ مقبرے پر کہیں کوئی کُتبہ یا پلیٹ نہیں لگی ۔ محکمہ آثارِ قدیمہ کو چاہیئے کہ اس کی ضروری مرمت کر کے اسے عوام الناس کے لیئے کھول دیں تاکہ ہماری عوام کو پتہ چلے کہ لاہور صرف ''والڈ سٹی'' کا ہی نام نہیں ہے، یہاں جا بجا ایسے شاندار عجوبے پھیلے ہوئے ہیں جن پر تحقیق کر کہ انہیں سامنے لانے کی اشد ضرورت ہے۔
$$$123$$$
”پی ڈی ایم“ میں شامل پیپلز پارٹی اور مسلم لیگ ن 2 ایسی جماعتیں ہیں جنہیں ایک یا دو نہیں بلکہ تین تین اور چار چار مرتبہ برسر اقتدار رہنے کا موقع ملا اور ان میں سے چند سیاسی پارٹیاں ایسی بھی ہیں کہ انہیں بھی ”حصہ بقدر جثہ“ ہر دور میں ملتا رہا جہاں تک مولانا فضل الرحمن کا قصہ ہے تو ان کے تو کیا ہی کہنے کیونکہ تقریباً ہر دور حکومت میں وہ اپنی ”صلاحیتوں“ کے جوہر دکھاتے رہے لیکن اسے تحریک انصاف کی بد قسمتی کہیں گے یا پھر کچھ اور کہ 2 سال سے زائد کا عرصہ گزرنے کے بعد بھی ان کی ”قابلیت“ سے استفادہ نہیں کیا جا سکا۔
$$$123$$$
تحریک انصاف حکومت کے خلاف اپوزیشن کی ”اے پی سی“،”جلسے“ اور احتجاج کی دھمکیوں کے نتائج کیا نکلیں گے بس اس حوالے سے یہی کہا جا سکتا ہے کہ”کھایا پیا کچھ بھی نہیں اور گلاس توڑا بارہ آنے“۔
$$$123$$$
کیا اشتہاری مجرم ”دیار غیر“ میں بیٹھ کر پاکستان میں جمہوریت کو پروان چڑھا پائیں گے؟،ایک دوسرے کو ”خلائی مخلوق“ کا ”مہرہ‘ کہنے والے آج اسٹیبلشمنٹ کی سیاست میں مداخلت ختم کرنے کا مطالبہ کس سے کر رہے ہیں ؟،اپوزیشن کو اگر حکومت اور اسٹیبلشمنٹ پر اعتماد نہیں تو قرار داد کے ذریعے مطالبات کس کو پیش کئے گئے؟،شفاف،آزادانہ،غیر جانبدارانہ انتخابات کو یقینی بنانے،فوج اور ایجنسیز کا عمل دخل ختم کرنے کیلئے اصلاحات کون کرے گا؟،کیا سیاسی جماعتوں کا ”پاکستان ڈیمو کریٹک موومنٹ“ اتحاد تحریک انصاف کو 5 سال پورے کرنے سے روک پائے گا؟،کیا اپوزیشن کو اصل خطرہ وطن عزیز میں صدارتی نظام کے رائج ہونے اور 18 ویں ترمیم کے خاتمہ کا ہے؟،سینیٹ یا پارلیمنٹ کے اجلاس میں ہر بار اپنی قیادت کو شرمندہ کروانے والے پورس کے ہاتھی کون ہیں؟اور ان”ہاتھیوں“ سے اپنی اپنی جماعت کو پاک کیوں نہیں کیا جا رہا؟،اپوزیشن اپنی غلطی کی ذمہ داری محکمہ زراعت،سپر سٹیٹ اور پھر سلیکٹڈ حکومت کو ہی کیوں ٹھہراتی ہے؟۔
$$$123$$$
پاکستان ڈیمو کریٹک موومنٹ میں شامل 11 سیاسی جماعتوں کو عوام کے مسائل کا ادراک،ملکی سلامتی اور جمہوریت کو درپیش خطرات کا احساس ”طلاق“ کے بعد کیوں آیا؟یہ چند سوالات اب زبان زد عام ہیں اور ان کا جواب بھی اپوزیشن کو بخوبی معلوم ہے لیکن سادہ لوح عوام کو بیوقوف بنانے کا روایتی طریقہ اختیار کرتے ہوئے ”معافی“ اور ”تلافی“ کی راہ ہموار کی جارہی ہے جس کے اب دور تک آثار نظر نہیں آرہے۔
$$$123$$$
نیب زدہ اپوزیشن کا ”مشروط“ اتحاد ”مزاحمتی“ نہیں بلکہ کافی حد تک ”مفاہمتی“ دکھائی دے رہا ہے اور وقت نے یہ ثابت بھی کیا ہے کیونکہ متعدد کرپشن مقدمات میں ملوث سیاسی شخصیات حکومت پر دباؤ بڑھا کر ”ڈیل“ اور ”ڈھیل“ کیلئے ہر ممکن راستہ تلاش کرنے کی کوششوں میں مصروف ہیں۔اس میں کوئی دورائے نہیں ہیں کہ ماضی کی نسبت مہنگائی اور بے روزگاری کی لہر میں خوفناک اضافہ ہوا ہے اور تحریک انصاف کی حکومت کو اس پر کنٹرول کرنے میں کافی دشواری کا سامنا بھی کرنا پڑ رہا ہے لیکن ان نازک حالات میں ”پی ڈی ایم“ کی حکومت مخالف تحریکیں ملک دشمن عناصر کے مذموم عزائم کو مزید تقویت دینے کے مترادف ہیں۔
$$$123$$$
مقبوضہ کشمیر کی خصوصی حیثیت ختم کئے جانے کے بعد سے ان سیاسی جماعتوں کا کوئی مضبوط کردار دیکھنے میں نہیں آیا حالانکہ مولانا فضل الرحمن تو کشمیر کمیٹی کے متعدد مرتبہ چیئرمین رہ چکے ہیں اور ان کی وزارت پر کروڑوں روپے کے اخراجات بھی آتے رہے ہیں۔
$$$123$$$
عسکری اداروں کے خلاف مسلم لیگ ن کی قیادت کے ”بیانئیے“ اور ہر زہ سرائی پر اکثر رہنماء و کارکنان سخت نالاں بھی دکھائی دے رہے ہیں لہٰذا پارٹی میں فارورڈ بلاک کی جو قیاس آرائیاں تھیں وہ کھل کر سامنے آرہی ہیں۔
$$$123$$$
مسلم لیگ (ن) بلوچستان کے صدر و سابق وفاقی وزیر لیفٹیننٹ جنرل (ر) عبدالقادر بلوچ اور سابق وزیر اعلیٰ بلوچستان نواب ثناء اللہ زہری کا مسلم لیگ(ن) سے علیحدگی کے باضابطہ اعلان اور سنسنی خیز انکشافات نے ایک نیا پینڈورا باکس کھول دیا ہے۔پی ڈیم ایم کے بیانئیے کو ملک بھر میں نفرت کی نگاہ سے دیکھا جا رہا ہے اسی وجہ سے بڑی سیاسی جماعتوں کی گلگت بلتستان انتخابات میں کامیابی کی راہیں بھی اب مسدودہو چکی ہیں ،یقینا قومی الیکشن کی طرح اب کی بار بھی جی بی انتخابات کے بعد اپوزیشن کی طرف سے ”دھاندلی“ کا شورو غوغا“ ہو گا۔
$$$123$$$
پاناما سکینڈل میں سزا یافتہ سابق وزیراعظم میاں نواز شریف کی عسکری اداروں کے خلاف ہرزہ سرائی،پاکستان عدلیہ پر بے جا تنقید،بلاول زرداری کا کابینہ میں شدت پسندوں کے حامیوں کی موجودگی کا تواتر کے ساتھ ذکر اور مولانا فضل الرحمان کی لانگ مارچ کو موثر بنانے کیلئے انصار الاسلام فورس تشکیل دے کر قومی سلامتی کے اداروں کو للکارنے عالمی سطح پر وطن عزیز کی ساکھ کو مجروح کرنے میں کوئی کسر نہیں چھوڑی۔
$$$123$$$
اس میں کوئی شک و شبے کی گنجائش نہیں ہے کہ قیام امن کیلئے عسکری اداروں نے ناقابل فراموش کردار ادا کیا ہے لہٰذا ایسے میں پاک افواج کے خلاف بیان بازی سے وطن عزیز کی ساکھ اور سلامتی کو نقصان پہنچانے والے یقینا ملک دشمن عناصر کے مذموم ایجنڈے کی تکمیل کیلئے کوشاں ہیں جن کے خلاف تادیبی کارروائی وقت کا تقاضا ہے۔قدرتی وسائل سے مالا مال خطہ آج تباہ حالی کا شکار ہے،سٹیل مل ،پی آئی اے اور دیگر منافع بخش ادارے سفید ہاتھی بن چکے ہیں،ماضی میں شرح خواندگی میں کمی پر قابو پانے کیلئے کوئی خاطر خواہ اقدامات نہیں کئے گئے۔
$$$123$$$
تحریک انصاف کی قیادت جہاں عالمی سطح پر مسئلہ کشمیر کے حل کیلئے کوشاں ہے وہیں ملک کے اندرونی مسائل کے خاتمے اور کرپشن کے خلاف کارروائیاں بھی بڑی تیزی کے ساتھ جاری ہیں یہی وجہ ہے کہ حکومت کو اندرونی اور بیرونی بیک وقت دو محاذ پر نبرد آزما ہونا پڑ رہا ہے لہٰذا یہاں ضرورت اب اس امر کی ہے کہ محبت وطن قوتیں ور سیاسی جماعتیں اقوام عالم میں پاکستان کی گرتی ساکھ کو بحال کرنے کیلئے مشترکہ لائحہ عمل طے کریں تاکہ وطن عزیز کی سلامتی کے درپے ملک دشمن عناصر کی سازشیں ناکام بنائی جا سکیں۔
$$$123$$$
ڈاکٹر سید محمد عظیم شاہ بُخاری
$$$123$$$
پاکستان میں بہت سے ایسے شہر موجود ہیں جو بہت پہلے سے قائم تھے لیکن اپنے سے بعد میں بسائے گئے شہروں کی شہرت کے آگے ناں ٹھر سکے اور ایک قصبہ یا عام دیہات بن کہ رہ گئے انہیں میں سے ایک ہے پنجابی شیکسپیئر وارث شاہ کا جنڈیالہ شیر خان جس کا تاریخی پسِ منظر بہت کم لوگوں کو معلوم ہے ۔
$$$123$$$
جنڈیالہ شیر خان، شیخوپورہ سے بہت پہلے بسایا گیا تھا لیکن آج ضلع شیخوپورہ کا ایک قصبہ ہے جو شہر سے شمال کی جانب 14 کلومیٹر کی دوری پہ واقع ہے۔
$$$123$$$
اس شہر کی تاریخ پہ نظر ڈالی جائے تو کوئی خاص مستند تاریخی دستاویزات نہیں ملتیں سوائے تزک جہانگیری اور شاہجہاں نامہ میں موجود چند سطروں کے جو اس کا نام اور مقام بتانے تک محدود ہیں ۔
$$$123$$$
دستیاب ذرائع سے پتہ چلتا ہے کہ جنڈیالہ شیر خان مغلیہ دور میں ایک بہت اہم شہر تھا جو اکبر بادشاہ نے اپنے ایک معتمدِ خاص '' شیر خان '' کو جاگیر کے طور پر عنایت کر رکھا تھا۔
$$$123$$$
کہتے ہیں کہ اس علاقے میں جنڈ کے درختوں کی بہتات تھی جس کی وجہ سے اسے جنڈ یالہ شیرخان کا نام دے دیا گیا۔ 1893 میں اس قصبے کو حافظ آباد سے الگ کر کہ خانقاہ ڈوگراں کے ساتھ ملا دیا گیا بعد میں یہ شیخوپورہ کا حصہ بنا۔
$$$123$$$
اس مشہور قصبے میں دو اہم اور تاریخی جگہیں واقع ہیں آئیں ان پہ نظر ڈالتے ہیں۔
$$$123$$$
باؤلی جنڈیالہ شیر خان ؛
$$$123$$$
 باؤلی ایک ایسے گہرے کنویں کو کہتے ہیں جس میں پانی کی سطح تک سیڑھیاں بنائی گئی ہوں (یعنی پانی تک رسائی سیڑھیوں کے ذریعے ہو) اور اس کے ارد گرد راہداریاں اور کمرے بنے ہوتے ہیں جو شدید گرمی میں بھی ٹھنڈے رہتے ہیں۔
$$$123$$$
گزرے وقتوں میں اُمراء یہاں آرام کرتے تھے اور یوں تپتی دوپہریں ٹھنڈے پانی کے پہلو میں بیٹھ کر گزار دیتے تھے. عمومی طور پر تاریخی عمارتوں کے احاطے میں سیڑھیوں والے کنویں (باؤلیاں) ضروری ہوتے تھے۔ شروع شروع میں تو یہ تعمیری کاموں میں استعمال ہوتی تھیں لیکن بعد میں تفریح اور آرام گاہ کے طور پر مستقل موجود رہتی تھیں۔عموماً باؤلی کا استعمال راجپوت دور میں شروع ہوا۔
$$$123$$$
برصغیر میں شیر شاہ سوری نے بھی کافی باؤلیاں بنوائیں جن میں ہاتھی اور گھوڑے بھی اتر سکتے تھے۔ بعض باؤلیوں میں خفیہ راستے بھی بنائے جاتے تھے تاکہ ہنگامی حالات میں استعمال ہو سکیں ۔ جہاں بھی راجپوت اور شیر شاہ سوری کے دور کے قلعے موجود ہیں وہاں یہ باؤلیاں ضرور ملتی ہیں ۔
$$$123$$$
یہاں ہم بات کر رہے ہیں اس خوبصورت باؤلی کی جو جنڈیالہ میں واقع ہے۔
$$$123$$$
چونکہ یہ قصبہ ایک ایسی جگہ واقع تھا جہاں آس پاس آب پاشی کے لیئے کنوؤں کے سوا پانی کا کوئی خاص ذریعہ نہیں تھا لہٰذا شہنشاہ اکبر کے دور میں اس وقت کے شرفاء و رؤساء میں سے ایک ، شیر خان نے ایک بزرگ سید غزنوی کے حکم پر ایک باؤلی تعمیر کروائی جو یہاں کے لوگوں کی پانی کی ضروریات کو پورا کرتی تھی۔ یہیں باؤلی کی سیڑھیوں پر ہی شیر خان نے ایک سرائے بھی تعمیر کروائی جس میں لاہور سے کشمیر جانے والے مسافروں کو مقامی تاجر اپنا سامانِ تجارت بیچا کرتے تھے۔
$$$123$$$
اسی باؤلی کے ایک کونے پر مسافروں کے لیئے مسجد تعمیر کروائی گئی جو آج بھی قائم ہے۔
$$$123$$$
باؤلی کی بات کریں تو یہ مغلیہ طرز تعمیر کا ایک نادر نمونہ ہے جس کی چوکور عمارت کے مرکز میں ایک بڑے گنبد والا کمرہ ہے جو آٹھ چھوٹے چھوٹے کمروں سے گھرا ہوا ہے جنہیں ''ہشت بہشت'' یعنی آٹھ جنتوں سے تعبیر کیا گیا ہے۔
$$$123$$$
 اس باؤلی کا راستہ شمال میں موجود وہ سیڑھیاں ہیں جس کی محراب پر پتھر کا کُتبہ لگایا گیا تھا۔ باؤلی کی چھت پر پانچ خوبصورت اٹھ کھمبے، کینوپی یا ہشت پہلو (جس کے آٹھ پہلو یا دروازے ہوں) واقع ہیں جو گنبد اور محرابوں سے مُزین ہیں۔ ان میں مرکزی احاطہ قدرے بڑا جبکہ چار کونوں پر واقع کینوپی چھوٹے اور ایک سائز کے ہیں۔
$$$123$$$
یہ پنجاب میں موجود چند خوبصورت باؤلیوں میں سے ایک ہے۔
$$$123$$$
دیگر باؤلیاں قلعہ روہتاس ، واں بھچراں، دینہ، اٹک اور واہ میں واقع ہیں جن کی حالت دگرگوں ہے۔ 2010 تک اس باؤلی کی حالت بھی انتہائی شکستہ تھی لیکن محکمہ آثار قدیمہ کی محنت نے اسے دیکھنے کے قابل بنا دیا ہے۔ اگرچہ یہ اپنے اصل ڈیزائن جیسی عمدہ اور نفیس نہیں ہے لیکن شیر خان کا ذوق اور مغلیہ طرز تعمیر دیکھنے کا شاندار نمونہ ہے۔
$$$123$$$
یہ باؤلی وارث شاہ کے مزار کے عقب میں واقع ہے جس کی اندرونی محراب پر لگے پتھر کے ایک کُتبے پر فارسی کے سات اشعار اُبھرے ہوئے تھے جو یہ ہیں ؛
$$$123$$$
بعہد شہنشاہ اکبر لقب ۔
$$$123$$$
۔ ۔ ہمایوں نسب خسرو کامیاب
$$$123$$$
بفرمودہ سید غزنوی۔ ۔ ۔ رفع المکان خان عالیجناب
$$$123$$$
محیط سخا و کرم شیر خان۔ ۔ ۔ لہ ابرار کف ہمتش بردہ آب
$$$123$$$
بنا کرد وائے زمین کرم۔ ۔ ۔ ۔ لہ شد رشک بر چشمہ آفتاب
$$$123$$$
زد لوش بودد لوگر دوں خجل۔ ۔ ۔ ۔زچرخش بود چرخ در پیچ و تاب
$$$123$$$
مہ نخشب از شرم ناید بروں۔ ۔ ۔ ۔اگر یکشب ایں وای بیند بخواب
$$$123$$$
از تاریخ آن گربہ پرسد خرد۔
$$$123$$$
۔ ۔ ۔ بہ از چاہ نخشب بگو در جواب
$$$123$$$
شہنشاہِ اکبر کے عہد میں جو مبارک نصب والا کامیاب بادشاہ تھا
$$$123$$$
سید غزنوی کی فرمائش پربلند مرتبہ خان عالی جناب (شیر خان)
$$$123$$$
کرم اور سخاوت کے سمندر شیر خان نے، جس کی سخاوت کے ہاتھ سے بادلوں نے آب و تاب حاصل کی
$$$123$$$
اپنی سخاوت کے سر چشمے سے ایک باؤلی تیار کروائی، جو چشمہ آفتاب کے لیئے باعثِ رشک ثابت ہوئی
$$$123$$$
اس باؤلی کے ڈول کو دیکھ کر آسمان کا ڈول (سورج) بھی شرمسار ہے
$$$123$$$
اور اسکی چرخی کو دیکھ کر آسمان پیچ و تاب میں ہے
$$$123$$$
اگر کبھی رات کو مہِ نخشب اس باؤلی پر نگاہ ڈال لے تومارے شرم کے باہر نہیں نکلے گا
$$$123$$$
اگر عقل اس کی تاریخ دریافت کرے تو جواب میں کہہ دویہ چاہِ نخشب سے بھی بہتر ہے
$$$123$$$
1975 میں شیخوپورہ کے ڈپٹی کمشنر نے سابق گورنر پنجاب، جنرل غلام جیلانی خان کے حکم پراس پرانے کُتبے کو باؤلی سے اتار کر لاہور کے عجائب گھر بھیج دیا جو آج بھی اسلامی گیلری لاہور میں دیکھا جا سکتا ہے۔
$$$123$$$
اس باؤلی کی تاریخی حیثیت کو مدِ نظر رکھتے ہوئے باشعور اہلِ علاقہ نے ایک ویسا ہی کُتبہ بنوا کر یہاں نصب کروا دیا جس کے ساتھ فارسی اشعار کا اردو ترجمہ بھی لکھا گیا تاکہ عوام الناس اس باؤلی کی تاریخی حیثیت سے روشناس ہو سکیں۔
$$$123$$$
اک رات دا جاگنا بہت اوکھا
$$$123$$$
اک جاگدا دکھی بیمار راتیں
$$$123$$$
یا راتیں چور تے ٹھگ جاگدا
$$$123$$$
یا جاگدا پہرے دار راتیں
$$$123$$$
یا جاگدا عشق دی رمز والا
$$$123$$$
یا جاگدا یار دا یار راتیں
$$$123$$$
وارث میاں سب سو جاندے
$$$123$$$
بس جاگدا پروردگار راتیں
$$$123$$$
پیر وارث شاہؒ پنجاب کی دھرتی کے ایک نامور صوفی بزرگ اور شاعر ہیں جو ربیع الثانی 1130ھ بمطابق 1722 (آپ کی تاریخِ پیدائش میں مورخین کا اختلاف پایا جاتا ہے لیکن 1722 پر بیشتر مورخین متفق ہیں) کو جنڈیالہ شیر خان میں پیدا ہوئے۔
$$$123$$$
آپکے والد کا نام سید گل شیر شاہ تھا۔ ابتدائی تعلیم اپنے قصبے کی جامع مسجد میں ( جس کے نشانات آج بھی کمپلیکس کے شمال مغرب کی جانب موجود ہیں) حاصل کرنے کے بعد آپ قصور کی جانب روانہ ہوئے اور مسجد کوٹ کے مدرسے کا رخ کیا۔ وہاں آپ نے حضرت مولانا حافظ غلام مرتضٰی سے حدیث، تفسیر، فقہ، منطق ،نحو اور فلسفہ کی تعلیم حاصل کی۔
$$$123$$$
وارث شاہ وسنیک جنڈیالڑے دا
$$$123$$$
تے شاگرد مخدوم قصور دا اے 
$$$123$$$
اس کے علاوہ آپ نے مختلف مذاہب کے عالموں سے تورات، زبور اور انجیل بھی پڑھی ۔
$$$123$$$
آپ نے بابا بُلھے شاہؒ کے ہمراہ قصور میں تعلیم حاصل کی۔
$$$123$$$
دنیاوی علم حاصل کر چکے تو مولوی صاحب نے اجازت دی کہ جاؤ اب باطنی علم حاصل کرو اور جہاں چاہو بیعت کرو۔ تاریخ سے پتہ چلتا ہے کہ بابا بلھے شاہؒ نے تو شاہ عنایت قادری کی بیعت کی جبکہ سید وارث شاہؒ نے خواجہ فریدالدین گنج شکرؒ کے خاندان میں بیعت کی اور پاکپتن چلے آئے۔
$$$123$$$
وارث شاہ اک دن اساں وی ٹُر جانا
$$$123$$$
کُنڈے مار کے ایہناں حویلیاں دے
$$$123$$$
یہیں پاکپتن کے قریب واقع قصبہ ملکہ ہانس کی ایک مسجد میں آپ نے امام مسجد کے فرائض سنبھالے اور مسجد سے متصل حجرے میں ہی آپ نے مشہور زمانہ کتاب ہیر لکھ ڈالی ۔ تین سبز میناروں والی یہ قدیم مسجد آج بھی اپنے حجرے کے ساتھ قائم ہے ۔’حجرہ وارث شاہ دا‘ ملکہ ہانس میں مشہور جگہ ہے جہاں 1767ء میں انہوں نے’ ہیر رانجھا ‘ مکمل کی۔
$$$123$$$
جبکہ کچھ لوگوں کا خیال ہے کہ آپ نے ہیر رانجھا کے قصہ کو آخری شکل اپنے آبائی گاﺅں جنڈیالہ شیر خان میں دی، جسے مختلف کاغذوں پر الٹی سیدھی لکیروں میں ڈھالا جس کا نمونہ اب بھی موجود ہے۔
$$$123$$$
جب ”ہیر رانجھا“ کے قصہ کے متعلق آپکے استاد محترم حضرت غلام مرتضٰی کو علم ہوا تو انہوں نے اس واقعہ پر ناراضگی کا اظہار کیا اور کہا
$$$123$$$
وارث شاہ، بابا بلھے شاہ نے علم حاصل کرنے کے بعد سارنگی بجائی اور تم نے ہیر لکھ ڈالی۔
$$$123$$$
آپ نے کوئی جواب نہ دیا تو مولانا نے اپنے مریدوں کو کہہ کر آپ کو ایک حجرے میں بند کروا دیا۔ دوسرے دن آپکو باہر نکلوایا اور کتاب پڑھنے کا حکم دیا جب آپ نے پڑھنا شروع کیا تو مولانا صاحب کی حالت دیکھنے کے قابل تھی۔ سننے کے بعد فرمایا،
$$$123$$$
"وارثا! تم نے تو تمام جواہرات مونج کی رسی میں پرو دئیے ہیں۔"
$$$123$$$
یہ پہلا فقرہ ہے جو اس کتاب کی قدر و منزلت کو ظاہر کرتا ہے۔
$$$123$$$
سید وارث شاہ درحقیقت ایک درویش صوفی شاعر ہیں۔ ایک جگہ پر اللہ تعالیٰ کی حمد اس طرح بیان کرتے ہیں
$$$123$$$
اوّل حمد خدا دا ورد کیجئے
$$$123$$$
عشق کیتی سو جگ دا مول میاں
$$$123$$$
پہلاں آپ ای رب نے عشق کیتا
$$$123$$$
معشوق ہے نبی رسول میاں
$$$123$$$
وارث شاہ کا دور چونکہ پنجاب پر محمد شاہ رنگیلا اور احمد شاہ ابدالی کے حملوں کا ہے اس حوالے سے وارث شاہ نے اس سارے منظر کو بھی شاعری کی شکل میں بیان کیا ۔
$$$123$$$
پنجابی زبان کو آپ نے ہی عروج بخشا ہے۔ پنجابی کی تدوین و ترویج میں وارث شاہ نے نمایاں کردار ادا کیا ہے۔ آپکا کلام پاکستان اور ہندوستان بالخصوص سکھوں میں بہت مقبول ہے۔ وارث شاہ کی ”ہیر“کے علاوہ دوسری تصانیف میں معراج نامہ، نصیحت نامہ، چوہریڑی نامہ اور دوہڑے شامل ہیں۔
$$$123$$$
وارث شاہ کے حجرے والی مسجد کا انتظام اب ’ انجمن وارث شاہ‘ کے نام کی تنظیم چلاتی ہے۔
$$$123$$$
ملکہ ہانس میں حجرہ وارث شاہ میں ہر سال ’جشن وارث شاہ‘ کے نام سے ایک میلہ منعقد کیا جاتا ہے جس میں ہیر وارث شاہ پڑھنے کا مقابلہ ہوتا ہے۔
$$$123$$$
”ہیر“ میں بہت سی پنجابی کہاوتوں کا بھی استعمال کیا گیا ہے جو لوگوں کے لیے ضرب المثل کا درجہ رکھتی ہیں۔
$$$123$$$
افضل حق نے اپنی کتاب معشوقہ پنجاب میں لکھا ہے کہ آپ نے 10 محرم 1220ھ میں وفات پائی۔
$$$123$$$
کھرل ہانس دا ملک مشہور ملکا
$$$123$$$
تتھے شعر کیتا یاراں واسطے میں
$$$123$$$
پرکھ شعر دی آپ کر لین شاعر
$$$123$$$
گھوڑا پھیریا وچ نخاس دے میں
$$$123$$$
پڑھن گھبرو دیس وچ خوشی ہو کے
$$$123$$$
پھل بیچیا واسطے باس دے میں
$$$123$$$
وارث شاہ نہ عمل دی راس میتھے
$$$123$$$
کراں مان نمانڑا کاستے میں
$$$123$$$
من بھاوندا کھاویے جگ آکھے گلاں جگ بھاوندیاں رسدیاں نے
$$$123$$$
وارث جنہاں نوں عادتاں بریاں نے سب خلقتاں انہاں بھجدیاں نے
$$$123$$$
Asher, Catherine B. The Architecture of Mughal India.
$$$123$$$
 Cambridge: Cambridge University Press, 1992.
$$$123$$$
Khan, Ahmad Nabi. Islamic Architecture of Pakistan: An Analytical Exposition.
$$$123$$$
 Islamabad: National Hijra Council, 1990.
$$$123$$$
Khan, Ahmed Nabi and Robert Wheeler. Islamic Architecture in South Asia.
$$$123$$$
 Oxford Oxfordshire: Oxford University Press, 2003.
$$$123$$$
Koch, Ebba. Mughal Architecture.
$$$123$$$
 New Delhi: Oxford University Press, 2002
$$$123$$$
مذہبی و سیاسی جماعت تحریک لبیک کے بانی خادم حسین رضوی کے بارے میں کچھ سال پہلے تک کوئی نہیں جانتا تھا 2011میں پنجاب پولیس کی جانب تعینات سیکورٹی ممتازقادری نے گورنرپنجاب سلمان تاثیر کواسلام آباد میں اندھادھندفائرنگ کرکے قتل کردیا تو علامہ خادم رضوی کا نام پہلی مرتبہ منظرعام پر آیا۔ حتی کہ لاہور میں مذہبی جماعتوں کی بیٹ کرنے والے صحافیوں کو بھی ان کے بارے میں کوئی علم نہیں تھا ہم نے کوئی بیس سال سے زیادہ مذہبی جماعتوں کی بیٹ کی علامہ خادم حسین رضوی کا نام پہلی مرتبہ ممتازقادری کی رہائی کے لیے چلائی جانے والی تحریک کے دوران ہی سامنے آیا اس تحریک کے آغازمیں بھی وہ تیسرے درجے کی لیڈرشپ میں شمار ہوتے تھے۔
$$$123$$$
جنرل پرویزمشرف کے اقتدار میں آنے کے بعد انہوں نے ایم کیوایم کے سرپرستی شروع کردی جس کی وجہ سے کراچی میں سنی تحریک کے لیے مسائل پیدا ہونے لگے جس کے بعد سنی تحریک نے لاہور میں قدم جمانے شروع کردیئے۔
$$$123$$$
بنیادی طور پر اس تحریک کا آغاز ایس ٹی(سنی تحریک) نے لاہور کے بریلوی مکتبہ فکر کے مدارس اور جماعتوں کے ساتھ مل کر کیا تھا ‘ یہ وہ وقت تھا جب بریلوی مکتبہ فکر میں مذہبی اور سیاسی قیادت کا فقدان تھا مولانا شاہ احمد نورانی 2003میں وفات پاچکے تھے ان کے بعد 2009جامعہ نعیمیہ کے متہم ڈاکٹرسرفرازنعیمی کی شہادت ہوگئی اسی طرح یکے بعد دیگر جمعیت علماء پاکستان (نیازی)کے انجنیئرسلیم اللہ خان سمیت بریلوی مکتبہ فکر کی قیادت کرنے والی لیڈرشپ اس دنیا سے رخصت ہوچکی تھی ۔
$$$123$$$
علامہ خادم حسین رضوی کے قریبی ساتھی پیر افضل قادری نے اپنی جماعت تنظیم اہلسنت کے ذریعے اس خلا کو پر کرنے کی کوشش کی اور صاحبزادہ فضل کریم‘سید محفوظ شاہ مشہدی کے ساتھ مل کر سنی اتحاد کونسل کے نام سے بریلوی مکتبہ فکر کے مذہبی اور سیاسی خلاء کو پر کرنے کی کوشش کی مگر ناکام ہوکر دوبارہ لاہور سے اپنی خانقاہ نقیب آباد موموہڑہ گجرات واپس چلے گئے ۔
$$$123$$$
اصل میں بریلوی مکتبہ فکر میں قیادت کا بحران رہا 1948میں شیخ القران مولانا محمدعبدالغفور ہزاروی ‘ علامہ ابوالحسنات اورسید محمد احمد قادری نے ”آل انڈیا سنی کانفرنس“ کی جگہ جمعیت علمائے پاکستان کی بنیاد رکھی مگر 1970 میں مولانا عبدالغفورہزاروی کی وفات کے بعد مولانا عبدالستار خان نیازی اور مولانا شاہ احمد نوارانی کے مابین اختلافات کی بنیاد پر جمعیت علمائے پاکستان (جے یوپی)دودھڑوں میں تقسیم ہوگئی ان دونوں راہنماؤں کی زندگیوں تک بریلوی مکتبہ فکر کومظبوط مذہبی اورسیاسی قیادت میسر رہی ۔
$$$123$$$
قیادت میں جو خلاء آیا تھا اس کی وجہ سے پرامن بریلوی مکتبہ فکر میں کسی حد تک شدت کا عنصر آگیا سنی تحریک چونکہ کراچی سے شروع ہوکر لاہور آئی تھی اور اس وقت کی مین سٹریم بریلوی قیادت کی جانب سے انہیں پذیرائی نہیں ملی تھی لہذا انہوں نے متبادل قیادت پر کام شروع کردیا جس کا نتیجہ پہلی مرتبہ لاہور میں اس وقت دیکھنے میں آیا جب14فروری2006کو ڈنمارک کی جانب سے گستاخانہ خاکوں کی اشاعت کے خلاف بریلوی مکتبہ فکر کی داتا دربار سے گورنر ہاؤس جانے والی ایک ریلی نکالی گئی جس نے مال روڈ پر آکر ایک پرتشددہجوم کا روپ اختیار کرلیا۔
$$$123$$$
سنیئرصحافی شہبازانورخان‘برادرم سلمان غنی‘عاصم حسین‘قذافی بٹ اور مزمل سہروردی کے ساتھ ہم لوگ داتا دربار سے جلوس کے ساتھ آرہے تھے ٹاؤن ہال کے سامنے پہنچنے پر جلوس کے شرکاء میں ہلچل مچل گئی جس پر ہم ساتھی فوٹوگرافروں سے لفٹ لے کر ہائی کورٹ سے آگے پہنچے تو ایک طرف شیزان ریسٹورنٹ جل رہا تھانقاب پوش نوجوان ”بوتل بم“انتہائی مہارت سے ریسٹورنٹ کے اندر پھینک رہے تھے جلانے سے پہلے ریسٹورنٹ کو لوٹا گیا تھا یہی حال شیزان کے قریب واقع گاڑیوں کے ایک شوروم کا ہوا۔
$$$123$$$
لاہور میں اس دن ہزاروں موٹرسائیکلیں جل کر راکھ ہوگئیں ‘درجنوں گاڑیوں کو جلادیا گیا کئی بنکوں کے اے ٹی ایم توڑ کر پیسے چرالیے گئے وہ دن لاہور کی تباہی کا دن تھا ایجرٹن روڈ پر ایک عمارت کی پارکنگ میں کھڑی درجنوں موٹرسائیکلیں مکمل طور پر جلی ہوئی تھیں وہ واقعی ہی ایک خوفناک دن تھا۔ اصل مسئلہ وہی تھا قیادت کا فقدان 14فروری2006کو پیش آنے واقعات کے بعد ڈاکٹرسرفرازنعیمی شہید نے خود کو ان معاملات سے الگ کرلیا تھا کیونکہ وہ انتہائی پرامن اور نفیس انسان تھے لاہور میں جو کچھ ہوا اس پر وہ خود صدمے میں تھے جس کا اظہار انہوں نے میرے ساتھ اسی رات فون پر بات کرتے ہوئے کیا۔
$$$123$$$
علامہ خادم حسین رضوی حافظ قرآن ہونے کے علاوہ شیخ الحدیث بھی تھے اور عربی کے ساتھ فارسی زبان پر بھی عبور رکھتے تھے ان کے دو بیٹے بھی مختلف احتجاج میں شریک رہے ہیں خادم حسین ٹریفک کے ایک حادثے میں معذور ہو گئے تھے اور سہارے کے بغیر نہیں چل سکتے تھے یہ ان کے کریڈٹ ہے کہ انہوں نے ویل چیئرپر بیٹھ کر اتنی بڑی تحریک کھڑی کی وہ بھی محض چند سالوں میں۔
$$$123$$$
مصدقہ اطلاع ہے کہ علامہ خادم حسین رضوی کی موت کورونا وائرس کے باعث ہوئی ان کے قریبی ذرائع نے بھی اس کا اعتراف کیا ہے ان کے خاندان اور قریبی رفقاء کا کہنا ہے کہ وہ کئی دنوں سے بخار اور زکام میں مبتلا تھے اور انہیں کچھ دنوں سے وہ سانس میں دشواری کی شکایت تھی۔ شیخ زید ہسپتال کے ایک سنیئرعہدیدار نے تصدیق کی کہ ڈاکٹروں کی ٹیم نے ان کے کورونا ٹیسٹ کے لیے سیمپل لیے تھے جن کے نتائج مثبت آئے تھے جب علامہ خادم رضوی کو جب ہسپتال لے جایا گیا تو وہ انتقال کرچکے ہیں کیونکہ ہسپتال پہنچنے کے فوری بعد ان کی ای سی جی کی گئی جس کی رپورٹ سے ظاہر ہوتا ہے کہ ان کے دل کی دھڑکن مکمل طور پر بند ہوچکی تھی۔
$$$123$$$
اسی دوران تحریک لبیک پاکستان کے آفیشل سوشل میڈیا اکاؤنٹ سے ایک پیغام جاری کیا گیا کہ وہ ”علامہ خادم رضوی زندہ ہوگئے ہیں“اس پیغام کے بعد نہ صرف سوشل میڈیا پر ہلچل مچل گئی بلکہ کئی بڑے چینلزکے نیوزروموں میں خبرتیار کرکے فیلڈ میں موجود رپورٹر زپر دباؤ ڈالا جارہا تھا کہ وہ اس کی جلد تصدیق کریں کیونکہ اس خبر سے ریٹنگ آسمانوں کو چھونے لگتی میرے ایک انتہائی قریبی دوست جو بڑے ٹیلی ویژن چینل کے لیے کام کرتے ہیں وہ 19نومبر کوشام9بجے سے علامہ خادم رضوی کی رہائش گاہ کے باہر موجود تھے۔
$$$123$$$
ان پر بھی نیوزروم کی جانب سے شدید دباؤ تھاوہ کہتے ہیں کہ ”میں اس صورتحال میں تصدیق کیسے کرسکتے تھے کیونکہ اس وقت رضوی صاحب کا جسد خاکی میرے سامنے تھامگر اس وقت سوشل میڈیا پر ایک طوفان برپا ہوچکا تھااور اب تک اایسی افواہوں کا سلسلہ جاری ہے یہ طرزعمل انتہائی افسوسناک ہے کہ محض چند ویوزیا شہرت کے لیے ایسی بے بنیاد خبریں پھیلائی جارہی ہیں۔
$$$123$$$
اس سے بھی زیادہ افسوسناک عمل یہ ہے کہ یہ سلسلہ ”ٹی ایل پی“کے آفیشل سوشل میڈیا اکاؤنٹس سے شروع ہوا انڈوپاک میں یہ روایت بڑی پرانی ہے ڈاکٹر غلام جیلانی برق(مرحوم)نے کمال کا جملہ کہا کہ ”ہم عقیدت میں اتنا آگے نکل جاتے ہیں کہ عقیدہ کہیں بہت پیچھے رہ جاتاہے“ یہ ”ٹی ایل پی“کے آفیشل سوشل میڈیا اکاؤنٹس کے پیغام پر صادق آتا ہے۔ 
$$$123$$$
جنوبی پنجاب میں کورونا وباء کی دوسری لہر میں شدت آنے سے انتظامیہ کو ہائی الرٹ کر دیا گیا ہے کسی بھی ایمرجنسی نمٹنے کیلئے پیشگی انتظامات شروع کر دئیے گئے ہیں انڈسٹریل اسٹیٹ میں واقع لیبر کمپلیکس کو قرنطینہ سنٹرڈیکلئیر کر دیا گیا ہے۔ بلڈنگ میں بیڈز،بستر اور تمام انفراسٹرکچر موجود ہے،کورنٹائن سنٹر کی سکیورٹی کو بھی برقرار رکھا جا سکتا ہے مختلف جگہوں پر کورنٹائن سنٹر بنانے سے ہیومن ریسورس کا مسئلہ پیدا ہو گا۔
$$$123$$$
لیبر کمپلیکس میں کم ہیومن ریسورس کو بھی بہتر انتظام میں استعمال کیا جا سکتا ہے۔ ڈپٹی کمشنر نے سی ای او ہیلتھ کو کورنٹائن سنٹر میں ڈاکٹر، سٹاف اور آلات کے حوالے انتظامات کا حکم دے دیا۔ ڈپٹی کمشنر عامر خٹک کی ہدایت پر اسسٹنٹ کمشنرز نے سکولوں کے دورے شروع کر دئیے ہیں،گزشتہ روز اسسٹنٹ کمشنر سٹی عابدہ فرید نے نمل یونیورسٹی کا وزٹ کیا اور یونیورسٹی میں امتحانات کے کمروں اور ہالز کا جائزہ لیا، ماسک پہننے اور سوشل ڈسٹنسنگ کو چیک کیا۔
$$$123$$$
اسسٹنٹ کمشنر نے محکمہ صحت کے حکام کو نمل یونیورسٹی کے ٹیچرز اور سٹوڈنٹس کے رنڈم ٹیسٹ لینے کی ہدایت کی اور اس موقع پر یونیورسٹی انتظامیہ سے گفتگو کرتے ہوئے کہا کہ حکومت نے ایس او پیز پر سختی سے عمل کرنے کا حکم دے دیا ہے ۔ کورونا کے بڑھتے ہوئے کیسز کے پیش نظر کوئی رسک نہیں لیا جا سکتا،شہری ماسک پہنیں،سماجی فاصلہ برقرار رکھیں اور بار بار صابن سے ہاتھ دھوئیں،احتیاطی تدابیر کورونا وائرس سے بچنے کا بہترین طریقہ ہیں۔
$$$123$$$
دوسری طرف اسسٹنٹ کمشنر جلالپور پیر والا مدثر ممتاز نے جلالپور پبلک کے سکول کا دورہ کیا اور انتظامیہ کو ایس او پیز پر عمل درآمد کرانے کی ہدایت بھی کی۔سموگ کے خطرات کو کم کرنے کیلئے ضلعی انتظامیہ تمام محاذوں پر سر گرم ہے جبکہ شہر کی بڑی شاہراہوں پر اڑنے والی دھول،مٹی کے تدارک کیلئے لائحہ عمل تیار کر لیا گیا ہے۔ڈپٹی کمشنر عامر خٹک کی ہدایت پر ویسٹ مینجمنٹ کمپنی نے سکریپنگ پلان پر عمل درآمد کرکے بڑی شاہراہوں کے درمیان ڈیوائیڈر کے ساتھ جمع ہونے والی مٹی کو کھرچ کر اٹھانے کا آغاز کر دیا گیا ہے،اس بارے میں سی ای او عبداللطیف خان نے بتایا ہے کہ ٹریفک کی روانی کی وجہ سے ڈیوائڈرز کے ساتھ جمع ہونے والی مٹی اڑ کر فضا میں معلق ہو جاتی ہے اس کے سدباب کیلئے کمپنی کے ورکرز شاہراہوں کے درمیان واقع تمام ڈیوائڈرز کے سکریپنگ کر رہے ہیں جبکہ فلائی اورز پر واقع ڈیوائڈرز کی سکریپنگ بھی کی جا رہی ہے،ساتھ ہی شہر کی مصروف شاہراہوں پر روزانہ چھڑکاؤ کیا جا رہا ہے،جہاں ضروری ہو گا وہاں سڑکوں کو پانی سے واش بھی کیا جائے گا،دوسری طرف کمپنی کا انفور سمنٹ ونگ کوڑے کو آگ لگانے والوں کے بھی سخت ایکشن لے رہا ہے ،سی ای او نے مزید کہا کہ سموگ فری ملتان کیلئے ویسٹ مینجمنٹ کمپنی اپنا بھرپور کردار ادا کر رہی ہے۔
$$$123$$$
کمشنر جاوید اختر محمود نے کورونا ایس او پیز پر سختی سے عمل درآمد کروانے کا حکم دیا ہے۔ڈویژن بھر میں تمام مارکیٹیں مقررہ اوقات میں بند کروائی جا رہی ہیں۔پرائس کنٹرول مجسٹریٹس کو کورونا ایس او پیز کی مانیٹرنگ کا حکم دے دیا گیا ہے۔کورونا ایس او پیز کی خلاف ورزی کرنے والوں سے سختی سے نمٹا جائے گا۔مقررہ وقت پر مارکیٹیں بند نہ کرنے والوں پر ایف آئی آر درج کروائی جائیں گی کسی میرج ہال کے اندر فنکشن کی ہر گز اجازت نہیں دی گئی ،تفریحی مقامات کو شام 6 بجے بند کیا جائے گا۔
$$$123$$$
ضلع ملتان میں کورونا ایس او پیز کی خلاف ورزی پر سینکڑوں ایف آئی آر درج کروائی گئی ہیں۔کورونا ایس او پیز پر عمل درآمد کے لئے ٹیمیں متحرک ہو چکی ہیں،مانیٹرنگ ٹیموں کا شہر کے مختلف مارکیٹوں کا دورہ کیا۔میرج ہالز اور کمرشل مارکیٹوں کی بندش کا جائزہ لیا جا رہا ہے۔رات 10 بجے کے بعد ریسٹورنٹس صرف ٹیک اوے کے لئے کھلے رہیں گے،ریسٹورنٹس ہال میں کھانے کی اجازت نہیں دی جائے گی،ملتان شہر میں تاحال کسی ایریا میں سمارٹ لاک ڈاؤن کا فیصلہ نہیں کیا گیا،سمارٹ لاک ڈاؤن بارے فیصلہ کرنے کیلئے مختلف ایریاز کا جائزہ لیا جا رہا ہے،ڈپٹی کمشنر نے کورونا ایس او پیز پر عمل درآمد کے حوالے سے کل اہم اجلاس طلب کر لیا ہے۔
$$$123$$$
ملتان:اجلاس میں تمام محکموں کے سربراہان شرکت کریں گے۔
$$$123$$$
ڈپٹی کمشنر عامر خٹک کی ہدایت پر قبضہ مافیا کے خلاف گرینڈ آپریشن کے دوران شجاع آباد روڈ پر واقع کیڈٹ کالج کی ملکیتی 919 کنال زمین و اگزار کرا لی گئی ہے۔ناجائز قابضین نے سرکاری اراضی پر فصلیں کاشت کر رکھی تھیں۔آپریشن تحصیلدار سٹی سہیل کھو کھر کی نگرانی میں کیا گیا ۔شہری سہولت بازاروں سے جتنی چینی چاہیں خرید سکتے ہیں۔
$$$123$$$
ڈپٹی کمشنر عامر خٹک نے سہولت بازاروں میں صارف کو صرف 2 کلو چینی فراہم کرنے کی پابندی ختم کر دی گئی اب شہری سہولت بازاروں سے اپنی ضرورت کے مطابق چینی خرید سکتے ہیں،پابندی کے خاتمے کے حوالے سے سہولت بازاروں کے انچارچ کو آگاہ کر دیا گیا ہے ،تمام سہولت بازاروں میں چینی 80 روپے 50 پیسے فی کلو فروخت کی جا رہیہے، دکاندار بھی نوٹیفائیڈ کنٹریکٹر سے 80 روپے 50 پیسے فی کلو کے حساب سے چینی خرید سکتے ہیں،دکاندار 82 روپے 50 پیسے فی کلو کے ریٹ پر چینی فروخت کر سکیںگے، انتظامیہ کی اس پالیسی کا مقصد ہر شاپ پر چینی کی دستیابی یقینی بنانا ہے۔
$$$123$$$
ضلعی انتظامیہ نے مارکیٹ میں مقررہ نرخوں پر آٹے کی وافر مقدار میں فراہمی کیلئے نئی حکمت عملی تیار کر لی گئی ہے۔ضلع کی 43 فلورملوں میں مانیٹرنگ افسران تعینات کر دئیے گئے ہیں۔
$$$123$$$
اے ڈی سی ریونیو و فوکل پرسن برائے پرائس کنٹرول محمد طیب خان نے مانیٹرنگ افسران کے آرڈر جاری کر دئیے،افسران فلور ملوں کو محکمہ خوراک کی طرف سے سرکاری کوٹے میں فراہم کی جانے والی گندم چیک کریں گے اے ڈی سی،محمد طیب خان نے کہا کہ مانیٹرنگ افسران فلورملوں سے سرکاری کوٹے کے آٹے کی ترسیل کی بھی پڑتال کریں گے۔
$$$123$$$
مانیٹرنگ افسران کی تعیناتی کا اقدام سرکاری کوٹے کے آٹے کے ریکارڈ میں ردو بدل کی شکایات پر کیا گیا،مانیٹرنگ افسران کی رپورٹ پر سرکاری کوٹے کے آٹے میں خورد برد کرنے والی فلورملوں کو سیل کر دیا جائے گا،فلورملوں کا سرکاری گندم کا کوٹہ بھی منسوخ کر دیا جائے گا ،ضلعی انتظامیہ 11 سہولت بازاروں میں 20 کلو آٹے کا تھیلا 840 روپے میں فراہم کر رہی ہے،اوپن مارکیٹ میں آٹے کا 20 کلو کا تھیلا 860 روپے میں دستیاب ہے،ارزاں نرخوں پر آٹا 76 سے زائد موبائل سیل پوائنٹس اور 90 یوٹیلٹی سٹور پر بھی فراہم کیا جا رہا ہے،فلورملیں اپنے ڈیلرز کے ذریعے نامزد دکانوں پر بھی آٹا فراہم کر رہی ہیں۔
$$$123$$$
امریکی تاریخ میں ایسا پہلی بار ہوا ہے کہ کسی سیاہ فام خاتون نے نائب صدر کی امیدوار کی حیثیت سے صدارتی انتخابات میں حصہ لیا اور جیت بھی گئیں۔کملا ہیرس نے امریکی صدارتی انتخابات میں کامیابی کے بعد اپنے خطاب میں کہا کہ ان کی جیت خواتین کے لئے آغاز ہے۔ انہوں نے کامیابی کے بعد کہا کہ’ہو سکتا ہے کہ میں اس عہدے پر آنے والی پہلی خاتون ہوں گی،میں آخری نہیں ہوں گی۔
$$$123$$$
‘کملا ہیرس پرائمریز کی دوڑ میں جوبائیڈن کی حریف تھیں اور ان کی جانب سے اپنی سابقہ حریف کو بطور نائب صدر منتخب کرنا بہت سے سیاسی پنڈتوں کے لئے حیران کن فیصلہ تھا۔جوبائیڈن کے اس اعلان نے نومبر میں صدر ڈونلڈ ٹرمپ کا مقابلہ کرنے کے لئے ڈیموکریٹک کیمپ کی ایک ماہ سے جاری تلاش کو بالآخر کر دیا تھا۔
$$$123$$$
77 سالہ بائیڈن نے کملا ہیرس کو منتخب کرتے ہوئے کہا تھا کہ ’مجھے اب فخر ہے کہ کملا ہیرس اس مہم میں شراکت دار کی حیثیت سے شامل ہوں گی۔
$$$123$$$
‘سیاسی مبصرین نے اس وقت کہا تھا کہ 55 سالہ ہیرس بائیڈن کی نائب کی حیثیت سے تقریری ڈیمو کریٹ پارٹی کے لئے ان انتخابات میں گیم چینجر ثابت ہو سکتی ہیں جو خواتین،نوجوانوں اور نواحی علاقوں میں رہنے والے رائے دہندگان کو اپنی جانب راغب کر سکتی ہیں اور ایسا ہی ہوا ہے۔
$$$123$$$
کملا ہیرس 1984ء میں ڈیموکریٹک جیرالڈین فریرو اور 2008ء میں ریپبلکن سارہ پیلن کے بعد کسی بڑی جماعت کے لئے تیسری خاتون اور پہلی سیاہ فام خاتون نائب صدر ہوں گی۔
$$$123$$$
20 اکتوبر 1964ء کو ریاست کیلیفورنیا کے شہر اوکلینڈ میں پیدا ہونے والی کملا ہیر س 2016ء میں امریکی سینیٹ کی رکن منتخب ہوئیں۔ وہ 2011 سے 2017ء تک کیلیفورنیا میں پبلک پراسیکیوٹر کے طور پر بھی خدمات انجام دیتی رہی ہیں۔اس دوران انہوں نے منشیات کی سمگلنگ اور جنسی تشدد کے حوالے سے اپنے سخت مواقف کی وجہ سے شہرت پائی۔ان کے والد امریکہ میں سیاہ فام تارک وطن تھے جن کا تعلق غرب الہند سے تھا جب کہ ان کی والدہ بھارت سے تھیں۔
$$$123$$$
کملا ہیرس نے 1986ء میں معروف امریکی یونیورسٹی ہاورڈ سے پولیٹیکل سائنس اور اکنامکس میں گریجویشن کیا اور پھر 1989ء میں ہیسٹنگز کالج سے قانون کی ڈگری حاصل کی۔وہ کیلیفورنیا کی اٹارنی جنرل کے طور پر منتخب ہونے والی پہلی سیاہ فام خاتون تھیں اور امریکی سینیٹ میں خدمات انجام دینے والی دوسری سیاہ فام خاتون ہیں جن کی جڑیں جنوبی ایشیا سے ملتی ہے۔
$$$123$$$
بطور اٹارنی جنرل وہ کبھی کسی کے دباؤ میں نہیں آئیں یہاں تک کہ بعض معاملات میں انہوں نے سابق صدر باراک اوباما کے فیصلوں کو بھی مسترد کر دیا۔
$$$123$$$
امریکی ایوان نمائندگان کے الیکشن میں تاریخ رقم کرنے والی مسلمان خواتین الہان عمر اور راشدہ طلیب دوسری مرتبہ بھی کانگریس کی رکن منتخب ہو گئیں ہیں۔امریکی صدر ڈونلڈ ٹرمپ کی جانب سے الہان عمر اور راشدہ طلیب کو صدارتی انتخابات سے قبل نسلی اور مذہبی منافرت کا سامنا کرنا پڑا۔
$$$123$$$
ٹرمپ کی تنقید کے باوجود سیاہ فام مسلمان ڈیموکریٹ رکن الہان عمر اور راشدہ طلیب نے ایوان نمائندگان میں اپنی اپنی نشستوں پر کامیابی حاصل کر لی۔الہان عمر نے ریاست منی سوٹا جب کہ راشدہ طلیب نے ریاست مشی گن سے کامیابی حاصل کی اور دوسری بار امریکی کانگریس کی رکن منتخب ہو گئیں۔راشدہ طلیب اور الہان عمر نے 2018ء میں پہلی مسلمان اراکین کانگریس منتخب ہو کر تاریخ رقم کی تھی۔
$$$123$$$
خواتین اور تارکین وطن کے حقوق،موسمیاتی تبدیلیوں اور طبی سہولیات کے لئے آواز بلند کرنے والی امریکی کانگریس کی رکن راشدہ طلیب اور الہان عمر کے ساتھ ان کی دو اور ہم نوا الیگزینڈریا اوکا سیو کورٹیز اور ایانا پریسلے بھی ریپبلکن امیدواروں کو شکست دے کر امریکی کانگریس کیلئے دوبارہ منتخب ہو گئی ہیں۔یہ چاروں خواتین‘اسکواڈ‘گروپ کے نام سے مشہور ہیں۔
$$$123$$$
الہان عمر نے اپنی کامیابی پر خوشی کا اظہار کرتے ہوئے ٹوئٹر پر لکھا”ہماری بہنوں کا اتحاد مضبوط ہے۔“دیگر تینوں خواتین نے بھی ٹویٹ کرکے اپنی کامیابی پر خوشی کا اظہار کرتے ہوئے لوگوں کا شکریہ ادا کیا ہے۔راشدہ طلیب کے والدین فلسطینی پناہ گزین کے طور پر امریکا آئے تھے،جہاں ڈیٹروئٹ میں راشدہ پیدا ہوئیں۔انہوں نے قانون کی ڈگری حاصل کی ہے وہ امریکی کانگریس کے لئے منتخب ہونے والی پہلی فلسطینی نژاد خاتون ہیں۔
$$$123$$$
الہان عمر صومالیہ میں پیدا ہوئیں اور کم عمری میں ہی ایک پناہ گزین کے طور پر امریکا چلی آئی تھیں۔وہ کانگریس کے لئے منتخب ہونے والی پہلی سیاہ فام مسلم خاتون ہیں۔امریکا منتقل ہونے سے قبل انہیں کینیا کے تارکین وطن کے کیمپ میں بھی رہنا پڑا تھا۔امریکی کانگریس کے لئے پہلی مرتبہ منتخب ہونے کے بعد انہوں نے ایک انٹرویو میں کہا تھا کہ یہ جیت اس آٹھ سالہ بچی کے لئے ہے جو تارکین وطن کے کیمپ میں تھی۔
$$$123$$$
یہ جیت اس لڑکی کے لئے ہے جسے زبردستی کم عمری میں شادی کرنی پڑی تھی۔
$$$123$$$
یہ جیت ہر اس شخص کے لئے ہے جسے خواب دیکھنے سے روکا گیا تھا۔ راشدہ،الہان،الیگزینڈریا اور ایانا امریکی صدر ڈونلڈ ٹرمپ کے نشانے پر رہی ہیں۔ان چاروں خواتین کو ٹرمپ کی شدید تنقید کا سامنا کرنا پڑا ہے۔صدر ٹرمپ نے گزشتہ برس کہا تھا یہ خواتین دراصل ان ممالک سے تعلق رکھتی ہیں جہاں کی حکومتیں مکمل طور پر نا اہل اور تباہی کا شکار ہیں اور دنیا بھر میں سب سے زیادہ کرپٹ ہیں۔
$$$123$$$
انہوں نے کہا تھا کہ ”یہ خواتین بہت چالاکی سے امریکا کے عوام،جوکرہ ارض پر سب سے عظیم اور طاقتور قوم ہیں،کو بتا رہی ہیں کہ ہمیں حکومت کو کیسے چلانا ہے۔امریکی صدر نے کہا تھاکہ یہ خواتین جہاں سے آئی ہیں وہاں واپس کیوں نہیں چلی جاتیں اور ان مکمل طور پر تباہ حال اور جرائم سے متاثرہ علاقوں کو ٹھیک کرنے میں مدد کریں اور پھر واپس آکر ہمیں بتائیں کہ یہ کیسے کیا جاتا ہے۔راشدہ طلیب اور الہان عمر فلسطینیوں پر اسرائیلی مظالم کے خلاف مسلسل آواز اٹھاتی رہی ہیں۔جس کی وجہ سے ان پر یہودی مخالف ہونے کا الزام بھی لگایا جاتاہے۔تاہم انہوں نے ان الزامات کی ہمیشہ تردید کی ہے۔اسرائیلی نے ان دونوں کے اسرائیل میں داخلے پر پابندی عائد کر رکھی ہے۔
$$$123$$$
بھارتی وزیراعظم نریندر مودی نے ریاست جموں و کشمیر میں 5 اگست 2019ء کو آئین کے آرٹیکل 35-A (370) کو لوک سبھا کی منظوری کے بعد ترمیم کرتے ہوئے ریاست کی خصوصی حیثیت کے خاتمے کا اعلان کرکے مکمل لاک ڈاؤن کرتے ہوئے کشمیریوں پر 10 لاکھ بھارتی فوج کی شکل میں موت کا پہرہ لگا دیا جس سے ریاست جموں و کشمیر دنیا کی سب سے بڑی جیل میں تبدیل ہو گئی۔
$$$123$$$
85 ہزار مربع میل پر مشتمل ریاست جموں و کشمیر میں امن کے ٹھیکیدار عالمی سامراج کے گماشتوں نے اپنے ایجنٹوں کے ذریعے ریاست کی تقسیم در تقسیم کا عمل جاری رکھا ہے،4 ہزار مربع میل پر نیم خود مختار آزاد کشمیر حکومت 28 ہزار مربع میل پر مشتمل،گلگت بلتستان 13 ہزار،لداخ،اقصائے چن جو 1960ء سے چین کے زیر تسلط جبکہ 40 ہزار مربع میل پر بھارت کا جبری قبضہ برقرار ہے۔
$$$123$$$
ریاست جموں و کشمیر کے عوام کے حالات ہمیشہ ان کے مخالف رہے لیکن یہ دن بدن گھمبیر ہوتے جا رہے ہیں۔
$$$123$$$
آر ایس ایس کے غنڈوں نے بھارتی فوج کے ساتھ مل کر خواتین کو اجتماعی زیادتی کا نشانہ بنانا روز کا معمول بنایا ہوا ہے،علاج معالجے کی سہولت نہ ملنے کے باعث جموں وادی،لداخ میں کرونا وائرس کا شکار 935 کشمیری لقمہ اجل بن گئے جبکہ 60 ہزار کے لگ بھگ شدید متاثر ہوئے ہیں۔
$$$123$$$
نریندر مودی کو گجرات میں ہندو مسلم فسادات کا ذمہ دار قرار دے کر امریکہ نے ویزا دینے سے انکار کر دیا تھا،واضح رہے کہ ان فسادات میں 28 ہزار مسلمانوں کو دن دیہاڑے قتل کروایا گیا تھا۔مودی کو عالمی دہشت گرد قرار دینے کیلئے اب عالمی سطح پر آواز بلند ہو رہی ہیں لیکن ملٹی نیشنل کمپنیوں کے مفادات کی محافظ بڑی طاقتوں نے ناصرف خاموشی اختیار کی ہوئی ہے بلکہ مودی کو وزیراعظم بنانے کیلئے بھاری سرمایہ کاری بھی کی۔
$$$123$$$
بھارتی حکومت نے ریاست جموں و کشمیر میں 1 لاکھ گورکھ فوجیوں کو آباد کرنے کا منصوبہ بنایا ہے۔تحریک آزادی کشمیر کو کچلنے کیلئے بھارتی حکوت جہاں ریاست میں لاک ڈاؤن کے نام پر اغواء ماروائے عدالت قتل،خواتین کی آبرو ریزی،لوٹ مار کشمیری املاک کو دن دیہاڑے نذر آتش کرکے اسرائیلی ماڈل کی طرز پر کام کرکے نہتے کشمیریوں پر ظلم وجبر کی نئی داستانیں رقم کر رہی ہے۔
$$$123$$$
بھارتی فوج کی فائرنگ سے کئی بار معصوم بے گناہ بچے سکول جاتے ہوئے شہری آفس جاتے ہوئے،گھروں میں کھانا پکاتی عورتیں شہید ہو گئیں۔مودی حکومت نے یہ نعرہ عام کر دیا ہے کہ ”جموں و کشمیر میں شادی کرو اور مستقل شہریت حاصل کرو“۔ریاست میں تمام مساجد و مدارس کو شہید کرکے بھارتی سرکار نے 50 ہزار مندروں کی تعمیر کا حکم دیتے ہوئے فنڈز مختص کرنے کا اعلان کیا ہوا ہے۔
$$$123$$$
14 اگست 1947 ء سے 2000ء تک 179 ممالک آزاد و خود مختار ہو کر دنیا کے نقشے پر ابھرے لیکن فلسطین، ریاست جموں و کشمیر 2 ایسی ریاستیں ہیں جہاں عالمی امن کے علمبرداروں کی پشت پناہی پر وہاں کی حکومتیں انسانی حقوق کی پامالی کیلئے دہشت گردی کا ناچ نچا رہی ہیں لیکن کوئی بھی ان کی آواز سننے کیلئے تیار نہیں،الٹا آزادی کی تحریکوں کو دہشت گردی قرار دیا جا رہا ہے۔
$$$123$$$
1995ء میں ریاست جموں و کشمیر کی کل آبادی کا تخمینہ 1 کروڑ 34 لاکھ لگایا گیا جس کے مطابق ہندوستانی مقبوضہ کشمیر 80 لاکھ،آزاد کشمیر و گلگت بلتستان 35 لاکھ مہاجرین جموں و کشمیر مقیم،پاکستان 15 لاکھ،برطانیہ میں رہائش پذیر کشمیری 3 لاکھ،امریکہ عرب ممالک افریقہ میں 11 لاکھ کشمیری موجود ہیں۔کشمیریوں کی کل آبادی 1 کروڑ 34 لاکھ بنتی ہے۔دریائے گلگت کے کنارے ایک خوبصورت سیرگاہ خیار باغ ہے جہاں 1947-48ء کے شہدا کی یادگاریں ہیں جبکہ فاتح گلگت بلتستان کرنل مرزا حسن خان جرال کی آخری آرام گاہ بھی یہیں موجود ہے جن کے خاندان کو گلگت بلتستان سے زبردستی بدر کرکے ان کو املاک کو مسمار کر دیا گیا۔
$$$123$$$
گلگت بلتستان بلند ترین چوٹیوں کی تعداد 150 ہیں جو 23000 سے لے کر 28000 تک بلند ہیں۔ جموں و کشمیر میں گلیشیر کی تعداد 86قطبین کو چھوڑ کر سیاچین گلیشیر دنیا دوسرا بڑا گلیشیر ہے، لمبائی 60 میل رقبہ 450 مربع میل ،اور اس کا راستہ بلتستان کی وادی خپلو سے ہو جا کر جاتا ہے۔
$$$123$$$
ایک روایت کے مطابق گلگت کا اصل نام گل گد تھا جو ترکی کی زبان کے الفاظ ہیں جن کے معنی آتا جاتا،یہ ایسا پڑاؤ تھا جہاں بہت زیادہ آمد ورفت رہتی تھی،تجارتی قافلے یہیں پڑاؤ کرتے،یہی نام بدل کر گلگت ہو گیا،اصل نام گلیت،شینا ادب میں گلگت کیسے آج بھی گلیت استعمال ہوتا ہے۔
$$$123$$$
بلتستان جس کے ا یک حصے کو بلور کالان،دوسرے کوبلور خورد کہا جاتا تھا پانچویں صدی سے یہی نام رائج تھا۔36 قبل از مسیح میں معروف چینی سیاح فاہین نے سنکیانگ سے اسکردو کا سفر کیا تواس علاقے کا نام پلول تھا،اسلامی دور میں اس کو بلتستان کا نام دیا گی۔مقبوضہ کشمیر میں لاک ڈاؤن کے دوران 60 سے زائد بھارتی فوجیوں نے خود کشی کی ۔سکیورٹی فورسز نے 175 آپریشنز میں 180 حریت لیڈروں کو قتل کیا جبکہ جھڑپوں میں 19 پولیس اہلکاروں سمیت 55 فوجی بھی جہنم واصل ہوئے۔
$$$123$$$
ریاست جموں کشمیر کے 3 ہزار سکھوں نے بری طرح نظر انداز کرنے پر مودی حکومت کے خلاف زبردست مظاہرے کئے،سکھ لیڈر بلدیو سنگھ رانا کا کہنا تھا ریاست میں باہر سے آنے والوں کو ہر سطح پر تعلیم سمیت تمام مراعات دی جا رہی ہیں۔ریاست میں صدیوں سے رہنے والے سکھوں سے سوتیلی ماں جیسا سلوک کیا جاتا ہے۔
$$$123$$$
آج سے ٹھیک آٹھ برس قبل 23 دسمبر 2012ء کو تحریک منہاج القرآن کے سربراہ ڈاکٹر علامہ طاہر القادری نے جب پہلی بار ”سیاست نہیں ریاست بچاؤ“ کا نعرہ بلند کرتے ہوئے ”سیاسی اشرافیہ“ کے تین طاقتور ترین طبقات یعنی جاگیرداروں،وڈیروں اور سرمایہ داروں کے بنائے ہوئے برسوں پرانے انتخابی نظام پر نقطہ اعتراض اٹھایا تھا تو بد قسمتی سے ہم پاکستانیوں کی ایک بڑی اکثریت نے من حیث القوم علامہ ڈاکٹر طاہر القادری کی جانب سے لگائے گئے ”سیاست نہیں ریاست بچاؤ“ کے نعرہ کو وہ پذیرائی نہیں بخشی جس کی یہ تحریک اصل میں حقدار تھی حالانکہ ہم اس وقت بھی بہت اچھی طرح سے جانتے اور سمجھتے تھے کہ پاکستان میں رائج فرسودہ انتخابی نظام پر ڈاکٹر علامہ طاہر القادری کے تمام اعتراضات بالکل بجا،سیاسی نظام کو لاحق مرض کی تشخیص 100 فیصد درست اور انتخابات سے پہلے اصلاحات کا مطالبہ عین برحق ہے لیکن اس کے باوجود ہم جمہوریت کی ”سیاسی محبت“ میں مبتلا ہو کر زبردست ”سیاسی ہچکچاہٹ“ کا شکار ہو گئے کہ ”کہیں ایسا نہ ہو جائے ، کہیں ویسا نہ ہو جائے“ اور ریاست پاکستان کو سیاسی عفریت سے بچانے کے لئے شروع کی گئی تحریک آرٹیکل 62،63 یعنی صادق اور امین کے غیر آئینی ہنسی مذاق میں ہمیشہ ہمیشہ کے لئے دفن کر دی گئی، سچی بات تو یہ ہے کہ ہم 8 برس قبل یہ ادراک ہی نہ کر سکے تھے کہ ”سیاست نہیں ریاست بچاؤ“ کی تحریک ”ریاست پاکستان“ کے بہتر، درخشان اور تابناک مستقبل کیلئے کس قدر ضروری اور اہم ہے مگر آج جب کہ ”سیاست“ اور اس کے نام نہاد انقلابی و جمہوری ہرکاروں نے چہار جانب سے ”ریاست“ پر حملہ آور ہونے کیلئے اپنی تمام تر سیاسی صف بندی پی ڈی ایم کی صورت میں مکمل کر لی ہے تو ایک عام پاکستانی بھی التجا کناں دکھائی دیتا ہے کہ برائے مہربانی ”سیاست نہیں ریاست بچاؤ“، کتنی عجیب بات ہے کہ گوجرانوالہ میں ہونے والے پی ڈی ایم کے پہلے جلسہ میں ریاست کو نام لے کر فقط للکارا گیا تھا لیکن کراچی کے دوسرے جلسہ میں پی ڈی ایم کے میزبان اور مہمان ریاستی اداروں کو باقاعدہ دھمکانے اور ڈرانے کی ناکام کوشش بھی کر گزرے جبکہ کوئٹہ کے تیسرے جلسہ میں ریاست کے دامن کے ساتھ چھیڑ چھاڑ کرنے والے ”سیاسی ہاتھ“ اب ایاز صادق کے بیان کی صورت میں ریاست پاکستان کے گریبان تک آپہنچے ہیں، واضح رہے کہ سیاسی للکار سے لے کر گریبان تک کا طویل ترین سفر اتنی عجلت میں سرعت کے ساتھ طے کرنے کے لئے جتنی زیادہ سیاست پشت پناہی اور آشیرباد درکار ہے،یقینا وہ ملک میں تو کسی بھی صورت کہیں سے بھی پی ڈی ایم رہنماؤں کو دستیاب نہیں ہو سکتی تھی اس لئے غالب گمان یہ ہی ہے کہ اپوزیشن الیون کے ”ووٹ کو عزت دو“ کے پرانے بیانیے کے ناکام ہو جانے کے بعد ”ٹانگیں کانپنے والے“ نئے نکور جھوٹے بیانیے کے اصل صلح کار،صدا کار اور تخلیق کار سب کے سب ملک سے باہر لندن اور دہلی کے کسی شبستان میں محو آرام ہوں گے جبکہ یہاں ان کی تخلیق کی گئی سیاسی پتلیاں وزیراعظم پاکستان عمران خان کی حکومت گرانے کے فراق میں اس حد تک خود کو گرا چکی ہیں کہ انہیں ملک وقوم کے احساسات و جذبات کا بھی ذرہ برابر احساس یا پاس نہیں رہا ہے۔
$$$123$$$
کیا کسی منتخب حکومت کو گرانے کیلئے لازم ہے کہ ریاستی اداروں کو ہی اپنے نشانے پر رکھ لیا جائے؟اگر عمران خان کی حکومت سے اختلاف ہے تو اس کے خلاف ہی ”سیاسی تحریک“ چلائی جائے تاکہ عمران خان کو اقتدار سے بے دخل کرنے کی آڑ میں ریاستی اداروں کے خلاف مخاصمانہ کشمکش کا آغاز کر دیا جائے اور مخاصمت بھی ایسی کہ ازلی دشمن ملک کے خلاف حاصل ہونے والی اپنی تاریخ ساز عسکری فتح پر شکست کا کچا رنگ چڑھا کر اسے خوشی کے شادیانے بجانے کا سنہری موقع فراہم کر دیا جائے۔
$$$123$$$
یادش بخیر!کہ سیاست کا پانی ریاست کے سر سے گزرنے کے بعد بھی ہمارے بعض سیاسی تجزیہ کار پورے شدو مد کے ساتھ اصرار کر رہے ہیں کہ پاکستان میں رہنے اور بسنے والے کسی سیاسی رہنما کو اُس کی کسی بھی سیاسی حرکت ،فعل اور بیان کی وجہ سے غدار نہ قرار دیا جائے۔
$$$123$$$
چلو تھوڑی دیر کے لئے ان کی بات ہی مان لیتے ہیں اور پاکستان کی سیاسی ڈکشنری سے لفظ غدار کو نکال کر ہمیشہ ہمیشہ کے لئے باہر پھینک دیتے ہیں مگر ریاستی اداروں کے خلاف صبح و شام دشنام طرازی کرنے والوں کو کم از کم غلط،گمرہ اور بد طینت تو کہا ہی جا سکتا ہے لیکن اگر اُنہیں غلط قرار دینے کی بھی کسی کو اجازت نہ دی جائے تو پھر ایک عام پاکستانی کے پاس سوائے اس کے کیا کوئی دوسرا راستہ باقی رہ جاتا ہے کہ وہ بھی ”سیاست نہیں ریاست بچاؤ“ کا علم اپنے ہاتھ میں تھام لے؟کیونکہ ایک بات اچھی طرح سے ذہن نشین رہے کہ سیاست اور جمہوریت ریاست کی گود میں پلنے والے دولے پالک بچے ہی تو ہوتے ہیں اگر خدانخواستہ یہ دونوں بچے ہی سنپولیوں کی مانند اپنی ماں کو نگلنے کی کوشش شروع کر دیں گے تو پھر ریاست کے اصل بچوں یعنی عوام الناس پر یہ ذمہ داری عائد ہو جاتی ہے کہ وہ ان آستین کے سانپوں کو اپنے پیروں تلے کچل کر تمام تر سیاست کو ایک طرف رکھ کر سب سے پہلے اپنی ریاست کو بچا لیں ہمیں امید کامل ہے کہ پی ڈی ایم کے جلسوں میں قیمے والے دو چار نان،سگریٹ کے چند پیکٹ اور بریانی کی ایک پلیٹ کے بہلاوے میں پھسلا کر لائی جانے والی سادہ لوح عوام ہی ریاست کے مستقبل کو لاحق سنگین خطرات کا بروقت ادراک کرتے ہوئے اپوزیشن الیون کی شہہ پر اپنی ریاست کو بچائے گی اور سیاست سے پہلے ریاست کے تحفظ کو یقینی بنا کر ساری دنیا پر ثابت کر دے گی کہ ایسے بچاتے ہیں کرپشن زدہ سیاست سے اپنی جان سے پیاری راج دلاری ریاست کو۔
$$$123$$$
”حملہ آور کو میں خود ہی ریاست دے دوں،
$$$123$$$
اپنے لوگوں پہ یہ حملے نہیں دیکھے جاتے“
$$$123$$$
امریکی انتخابات 2020ء میں جوبائیڈن کی کامیابی پر جہاں دنیا بھر کے حکمرانوں کی طرف سے مبارکباد دینے کا سلسلہ جاری ہے تووہیں ڈونلڈ ٹرمپ پاکستان کے پاناما سکینڈل میں سزا یافتہ سابق وزیراعظم میاں محمد نواز شریف کی طرح”مجھے کیوں نکالا“کی گردان دہرا رہے ہیں۔کیا امریکی صدر ڈونلڈ ٹرمپ کا کردار ہٹلر کے پراپیگنڈا وزیر جوزف گوئبلز جیسا رہا ہے؟مخالفین کی تنقید اپنی جگہ لیکن اگر ان کے متنازعہ دور صدارت کا بغور جائزہ لیا جائے تو یہ امریکہ کیلئے زہر قاتل ثابت ہوا ہے۔
$$$123$$$
دنیا بھر کی طرح امریکہ میں بھی اب جمہوریت کو ایک بحران کا سامنا کرنا پڑ رہا ہے۔جمہوریت جن عوامل سے شدید نقصان سے دو چار ہوئی ہے ان میں سب سے اہم امریکہ کا بدلتا ہوا رویہ ہے کیونکہ رواں سال ٹرمپ کی صدارت میں امریکہ نے جس تیزی کے ساتھ خود کو عالمی منظر نامے سے دور کیا اس کی مثال گزشتہ کئی عشروں میں دکھائی نہیں دیتی۔
$$$123$$$
ٹرمپ کی طرف سے اب صدارتی انتخابات 2020ء کے دوران ووٹوں کی گنتی میں مبینہ”دھاندلی“اور نتائج پر سوالیہ نشان لگانے کے بعد عالمی سطح پر امریکی جمہوریت پر تشویش کا اظہار کیا جا رہا ہے۔
$$$123$$$
صدارتی انتخاب کی تاریخ میں ویسے تو یہ 10 مرتبہ ہو چکا ہے کہ کوئی صدر اپنے پہلی مدت صدارت کے بعد ہی شکست سے دو چار ہوا لیکن حالیہ دور میں ایسا چوتھی مرتبہ ہوا ہے کہ کوئی امریکی صدر پہلی مدت صدارت کے بعد ہی ہار گیا ہو۔صدر ٹرمپ مجموعی طور پر 11 ویں اور حالیہ دور میں چوتھے ایسے صدر بن چکے ہیں،قبل ازیں ایسا 1992ء میں ہوا تھا جب بل کلنٹن نے جارج ایچ ڈبلیو بش (سینیئر)کو پہلی مدت صدارت کے بعد شکست دی تھی۔
$$$123$$$
افغانستان اور عراق میں 2 طویل جنگوں اور عالمی معاشی بحران نے امریکی عوام کو بین الاقوامی معاہدوں اور جمہوری اقدار کے فروغ سے قدرے بیزار کر دیا ہے۔ٹرمپ نے ہمیشہ سے ہی یکطرفہ فیصلوں کو ترجیح دیتے ہوئے دنیا بھر کے ممالک کی ساکھ کو نقصان پہنچایا ہے،اگر دیکھا جائے تو سابق صدر اوباما اور یورپی ممالک کو ایران کے جوہری پروگرام سے متعلق معاہدے پر اتفاق کرنے میں برسوں لگے لیکن ٹرمپ نے سعودی عرب اور اسرائیل کے اعتراضات کے باعث امریکہ کو یک طرفہ طور پر ہی اس سمجھوتے سے آناً فاناً علیحدہ کردیا،امریکی کمپنیوں سے اپنے انتخابی وعدوں کے مطابق انہوں نے اقتدار میں آتے ہی کرہ ارض کی بقاء اور ماحولیاتی تحفظ سے متعلق تاریخی پیرس معاہدے سے امریکہ کو الگ کرنے کے احکامات جاری کئے۔
$$$123$$$
افغانستان میں جنگ ختم کرکے امریکی افواج کو نکالنے کا وعدہ بھی ایفاء نہ ہو سکا۔ٹرمپ نے مشرق و سطیٰ میں فلسطین اسرائیل تنازع سے متعلق برسوں کی امریکی پالیسی کو لپیٹ کر سابق امریکی صدر کے برعکس نیتن یا ہو حکومت کی کھلے عام حمایت کی،یروشلم کو اسرائیل کا دارالحکومت تسلیم کرکے امریکی سفارتخانہ تل ابیب سے یہاں منتقل کیا۔اسرائیل کی پوزیشن کو مستحکم کرنے کے لئے عرب ممالک کو اسرائیل سے تعلقات قائم کرنے کی ترغیب دی گئی جس سے متحدہ عرب امارات ،بحرین اور سوڈان نے اسرائیل کے ساتھ باقاعدہ روابط قائم کرنے کا اعلان کیا۔
$$$123$$$
ٹرمپ کا شمار اقوام متحدہ کے بڑے ناقدین میں بھی ہوتا ہے کیونکہ انہوں نے پہلے امریکہ کو اس عالمی ادارے کی انسانی حقوق کمیٹی سے الگ کرکے تعلیمی،سائنسی اور ثقافتی ادارے یونیسیف سے امریکہ کو نکالا۔ ”کورونا“ وباء نے جب پوری دنیا کو اپنی لپیٹ میں لے لیا تو ”ڈبلیو ایچ او“پر بھی الزامات اور تنقید کے نشتر چلاتے ہوئے اس عالمی ادارے کی فنڈنگ روکنے کا اعلان کر دیا،الغرض انہوں نے عالمی تجارتی تنظیم ڈبلیو ٹی او کی فنڈنگ کم کرکے نیٹو اتحاد چھوڑنے کی دھمکی بھی دی جس سے امریکہ اور یورپی یونین کے تعلقات میں سرد مہری دیکھنے کو ملی۔
$$$123$$$
یاد رہے کہ شام میں ٹرمپ نے گزشتہ برس کردوں کی حفاظت پر مامور امریکی فوجی نکالنے کا حکم دیا جس کے بعد وہاں ترکی کو مزید جگہ ملی اور روس کا اثر پھیل گیا لیکن اب امریکی نئے صدر جوبائیڈن کی روس سے متعلق پالیسی زیادہ سخت ہو گی۔امریکہ کے حالیہ انتخابات کے نتائج پاکستان کے لئے کتنے اہم ہیں؟یہ تو وقت ہی بتائے گا لیکن تاریخ گواہ ہے کہ جو بھی اقتدار پر براجمان ہوا اس نے امریکی پالیسیوں کے تسلسل کو جاری رکھتے ہوئے ہمیشہ”ڈومور“کا مطالبہ کیا۔
$$$123$$$
پاکستان کی چین سے دیرینہ قربت ،بھارت کا عناد،افغانستان سے امریکی افواج کی واپسی،سعودیہ ایران چپقلش اور دنیا کے لئے دروازے کھولتی اقتصادی راہداری منصوبے کی تکمیل یہ سب ایسے معاملات ہیں کہ امریکہ ان میں اپنے مفادات کو ہی مقدم رکھے گا کیونکہ ماضی میں ہونے والے انتخابات میں کامیابی کے بعد جو بھی امریکی صدر منتخب ہو کر آیا اس نے پاکستان کی خطے میں قیام امن کے لئے دی جانے والی لازوال قربانیوں کو پس پشت ڈالتے ہوئے ملک دشمن عناصر کے ہاتھ مضبوط کئے۔
$$$123$$$
ٹرمپ کے دور صدارت کا بھی اگر بغور جائزہ لیا جائے تو اس سے بخوبی اندازہ ہوتا ہے کہ کس طرح امریکہ نے بھارت کو پاکستان کے خلاف ہرزہ سرائی میں ہر ممکن سپورٹ کیا،مقبوضہ کشمیر میں مودی حکومت کے ظلم و ستم پر کیسے آنکھیں بند کئے رکھیں،فلسطین میں یہودی آباد کاری کیلئے کیسے راستے ہموار کرتے ہوئے یروشلم میں امریکی سفارتخانے کو منتقل کیا حتیٰ کہ صدارتی انتخابات میں کامیابی کے فوراً بعد ہی مسلم ممالک کے شہریوں کا امریکہ میں داخلہ بھی بند کر دیا گیا۔
$$$123$$$
دہشت گردی کے خلاف نام نہاد جنگ نے امریکہ ہی نہیں بلکہ پوری دنیا کو تباہی کے دہانے پر پہنچا دیا ہے۔عالمی افق پر اقتدار کو طوالت دینے کا امریکی منصوبہ اب سوویت یونین کی طرح بکھر چکا ہے۔2016ء میں ٹرمپ کی کامیابی کے بعد امریکہ میں علیحدگی پسند تحریکوں کا زور اس قدر شدت اختیار کر گیا تھا کہ خود کو ”سپر پاور“ کہلانے والے امریکہ کیلئے اب اپنا وجود برقرار رکھنا آئے دن مشکل ہوتا جا رہا ہے۔
$$$123$$$
یاد رہے کہ 25 سے زائد امریکی ریاستوں نے متحدہ امریکہ سے علیحدگی کی درخواست دے رکھی ہیں۔ڈونلڈ ٹرمپ کی مذموم مقاصد اور مفادات کے حصول کیلئے توسیع پسندانہ اور جنگجویانہ پالیسیوں کے اثرات امریکی ریاستوں پر ہی نہیں بلکہ ترقی پذیر ممالک پر بھی پڑے ہیں،گزشتہ عشروں سے امریکہ بیرونی ممالک سے سرمائے کے حصول اور دوسروں کو منافع ادا کرنے کے ذریعے اپنی معیشت چلانے میں کامیاب رہا ہے تاہم پیدا ہونے والے رخنے سے اب یہ ملک جمود کے خطرناک دور میں داخل ہوتا جا رہا ہے۔
$$$123$$$
امریکہ کا اقتصادی تسلط اب روز بروز ختم ہوتا چلا جا رہا ہے اور اب معاشی سدھار میں ایک لمبا عرصہ لگے گا کیونکہ اس کے ذمہ قرضے اربوں میں نہیں بلکہ کھربوں میں ہیں اور یہ قرضے ماضی کی نسبت بہت خطرناک اور امریکی زوال کی ایک بڑی وجہ بن سکتے ہیں۔سرمایہ داری کے تضادات بہت گہرے ہو چکے ہیں کیونکہ ہر ملنے والی مہلت آنے والے برے دنوں کو محض ملتوی کرتی ہے لیکن اس سے وقت آنے پر ٹکر مزید بھیانک ہو گی۔
$$$123$$$
لاطینی امریکہ کے ممالک ارجنٹینا،برازیل،میکسیکو،چلی اور پیرو بھی سیاسی اور معاشی بحران کی لپیٹ میں ہیں۔امریکی مالیاتی بحران کے بعد یورپ کو بھی
$$$123$$$
خاصے مشکل معاشی حالات کا سامنا کرنا پڑ رہا ہے۔یورپ میں قرضوں کے بحران،اقتصادی مفادات پر مبنی ریاستوں کے اتحاد پر کافی اثر پڑا اور اس کے نتیجے میں یورو زون کے بیشتر ممالک میں سیاسی بحران امڈ آیا ہے جس کی وجہ سے وہاں کی حکومتیں تبدیل ہوئیں۔
$$$123$$$
امریکہ اور یورپی ممالک کے معاشی بحران اور مہنگائی کی بڑھتی شرح نے ان ممالک کو عام اخراجات میں کمی اور ٹیکسوں میں اضافے جیسے سخت معاشی اقدامات انجام دینے پر مجبور کر دیا ہے۔امریکہ میں بے روزگاری کی شرح 10 جبکہ یورپی یونین میں 11 فیصد سے تجاوز کر چکی ہے۔مہنگائی اور بے روزگاری کی شرح میں خوفناک اضافے کا اندازہ اس امر سے بھی لگایا جا سکتا ہے کہ عوام گھر،گاڑی حتیٰ کہ ضروریات زندگی کی عام اشیاء کی خریداری بھی قرضے کی رقوم سے کرنے پر مجبور ہیں۔
$$$123$$$
دنیا بھر میں جمہوریت مخالف رجحانات کے پھیلاؤ سے بنیادی حقوق،معیشت اور سیکورٹی خطرات لاحق ہونے سے ترقی یافتہ ممالک کے ساتھ ساتھ ترقی پذیر ممالک بھی غیر محفوظ اور عدم استحکام کو شکار ہوئے ہیں۔امریکی صدارتی انتخابات میں یہ پہلی مرتبہ”دھاندلی“اور ”فراڈ“کا نعرہ بلند نہیں بلکہ اس کی تاریخ بہت پرانی ہے۔فاتح کے لئے سب سے طویل انتظار کا ریکارڈ 1876ء کے انتخاب کو حاصل ہے جس میں حتمی نتائج کیلئے 4ماہ لگے تھے حالانکہ یہ انتخاب 7 نومبر کو ہوا لیکن نتیجہ 2 مارچ 1877ء کو سامنے آیا تھا جس میں ایک کمیٹی نے ردرفورڈ ہیز کو ایک الیکٹورل کالج ووٹ سے فاتح قرار دیا تھا۔
$$$123$$$
یاد رہے کہ 2000ء کے انتخاب میں بھی امریکیوں کو صدارتی انتخاب کا نتیجہ جاننے میں 35 روز لگے تھے اور اس کے نتائج کا فیصلہ سپریم کورٹ نے کیا جب جارج بش فاتح قرار پائے تھے۔7 نومبر کو پولنگ کے اختتام کے بعد جب گنتی کا عمل شروع ہوا تو ایل گور مجموعی طور پر ووٹوں کے اعتبار سے بش سے آگے تھے لیکن الیکٹورل کالج ووٹوں کے اعتبار سے معاملہ فلوریڈا کے نتائج پر منحصر تھا کیونکہ دونوں کے درمیان یہیں کانٹے کا مقابلہ ہوا۔
$$$123$$$
دنیا بھر کے میں ذرائع ابلاغ کی شہ سرخیوں میں اب حالیہ انتخابات کے بعد اس خدشے کا اظہار کیا گیا ہے کہ بظاہر امریکی نظام حکومت زوال پذیر ہے اور یہ حالات ایک آئینی بحران میں بدل سکتے ہیں جو کہ تشویشناک ہے۔ٹرمپ کے ہار نہ ماننے سے امریکہ میں ایک شدید تنازع‘جنم لے چکا ہے جس نے امریکی نظام جمہوریت کو لپیٹ کر رکھ دیا ہے۔
$$$123$$$
بھارت اور امریکہ کے درمیان چند روز قبل بنیادی تعاون کا معاہدہ (بی ای سی اے)‘طے پایا ہے۔یہ معاہدہ خطے کے دیگر ممالک اور پاکستان کیلئے تشویشناک ہے۔اس معاہدے کے تحت امریکہ بھارت کو جو سپیشل انٹیلی جنس،یعنی سیٹلائٹ کے ذریعے حاصل کی جانے والی خفیہ جغرافیائی معلومات فوراً فراہم کرے گا۔یہ پیش رفت بھارت کے دفاعی نظام کو مضبوط کرنے میں مددگار ثابت ہو سکتی ہے۔
$$$123$$$
بی ای سی اے آٹو میٹیڈ یعنی خود کار میزائل اور مسلح ڈرون جیسے ہتھیاروں کے نشانوں کی وضاحت اور درستگی کو بڑھا سکتا ہے اور اس کے تحت بھارت کو جدید ترین نقشے اور سیٹلائٹ سے حاصل کی گئی تصاویر بھی فراہم کی جائیں گی۔اگرچہ اس سے قبل بھی بھارت کے پاس سیٹلائٹ کے ذریعے معلومات حاصل کرنے کا نظام موجود ہے تاہم یہ ابھی مکمل طور پر فعال نہیں اور ہدف بنانے کی صلاحیت درست نہیں۔
$$$123$$$
امریکی مدد سے یہ صلاحیت بہتر ہو سکتی ہے۔
$$$123$$$
معاہدہ ایک اعلیٰ سطحی ملاقات میں طے پایا گیا اور جس کیلئے امریکی سیکرٹری آف سٹیٹ مائیک پومپیو اور سیکرٹری دفاع مارک ایسپر بھارت آئے۔یہ حالیہ برسوں میں بھارت اور امریکہ کے درمیان طے پانے والے چار بنیادی معاہدوں کے سلسلے کا یہ آخری معاہدہ ہے۔بی ای سی اے سے پہلے دونوں ممالک کی جانب سے 2016ء میں لاجسٹک ایکسچینج میمورنڈم آف ایگریمنٹ،2018ء کمیونیکیشن کا مپیٹیبیلٹی اینڈ سکیورٹی ایگزیمنٹ اور 2019ء میں انڈسٹریل سکیورٹی اینیکس جو 2019ء پر دستخط کیے گئے۔
$$$123$$$
یہ آخری معاہدہ 2002ء میں طے پانے والے جنرل سکیورٹی آف ملٹری انفارمیشن ایگزیمنٹ کی توسیع ہے۔اس معاہدے کے تحت ایک ملک کی فوج کو دوسرے کی سہولیات،ہوائی اڈوں اور بندرگاہوں سے فراہمی اور دیگر خدمات کے لئے ایک دوسرے کے دفاعی ٹھکانوں کو استعمال کرنے کی اجازت ہو گی۔اس معاہدے نے انڈو بحر الکاہل خطے میں بحریہ کے مابین تعاون کو آسان بنا دیا ہے۔
$$$123$$$
اس کے علاوہ انڈیا اور امریکہ نے ایک اور دفاعی معاہدہ کیا ہے جس کو ’کاسا‘یا ’مواصلات مطابقت اور سلامتی معاہدہ‘کہا جاتا ہے۔اس پر ستمبر 2018ء میں دہلی میں پہلے’ٹوپلس ٹو مکالمے‘کے دوران دستخط کیے گئے تھے۔اس معاہدے سے انڈین اور امریکی فوجی کمانڈروں، اُن کے طیاروں اور دیگر سازو سامان کے لئے خفیہ اور محفوظ مواصلاتی نیٹ ورکس پر معلومات کا تبادلہ کرنا آسان ہو جاتاہے۔
$$$123$$$
نیا معاہدہ بھارت کے لئے کس طرح اہم ہے اس کا اندازہ اس سے لگایا جاسکتا ہے کہ ہم روز مرہ زندگی میں سمارٹ فون کے ذریعے اپنی لوکیشن تلاش کرنے یا راستہ ڈھونڈنے کے لئے جو جی پی ایس لوکیشن سسٹم استعمال کرتے ہیں وہ کبھی بھی آپ کو بالکل درست نتیجہ نہیں دے پاتا اور آپ کو اکثر اپنے حقیقی مقام یا لوکیشن سے دائیں بائیں ظاہر کرتا ہے۔جی پی ایس کے ذریعے کسی کی لوکیشن جاننے کے لئے عام طورپر تین سے چار سیٹلائٹ کا استعمال ہوتاہے۔
$$$123$$$
عالمی سطح پر امریکہ،روس،یورپ اور چین کے پاس اپنے جیو انٹیلی جنس سیٹلائٹ نظام ہیں جن کی مدد سے وہ دنیا پر نظر رکھ سکتے ہیں۔یہ چاروں ایک دوسرے سے سائنسی اور تکنیکی معلومات بانٹتے ہیں لیکن کوئی خاص معاہدہ نہ ہونے کی صورت میں فوجی رازوں کا تبادلہ نہیں کیا جاتا۔بھارتی ماہرین کے مطابق بھارت کے سیٹلائٹ اور ریڈار نظاموں میں بہتر ربطہ کے لئے’ہر نظام کو ایک ہی زبان میں بات کرنی چاہیے۔
$$$123$$$
‘امریکہ اپنا نظام دفاعی منڈی میں فروخت کرنے کے لئے کچھ علاقوں میں سکیورٹی مسائل پیدا کرتا رہا ہے، چین کا آس پاس کے سمندر پر پھیلتے ہوئے اثر ورسوخ کی وجہ سے بھارت اور بہت سے دوسرے ممالک سمندر میں چینی نقل وحر ہیں کت پر گہری نظر رکھنے کے خواہاں ہیں۔امریکہ ان کی جیو انٹیلی جنس نظام فروخت کرنے کی کوشش میں ہے۔معاہدہ یہ سمجھنے میں مدد دے گا کہ سرحد پر کیا ہو رہا ہے اور زمینی سطح پر کیا تبدیلیاں رونما ہو رہی ہیں ۔
$$$123$$$
یہی امور بھارت پاکستان سرحد پر بھی لاگو ہوتے ہیں۔بھارت نے امریکہ کے ساتھ جو دفاعی تعاون بڑھانے کی منصوبہ بندی کی ہے اس کی بنیادی وجہ امریکی مفادات ہیں۔
$$$123$$$
سوال یہ ہے کہ صدارتی انتخابات سے ایک ہفتہ قبل یہ معاہدہ کیوں کیا گیا ہے؟۔سابق امریکی صدر اوبامہ نے بھی بھارت پر نوازشوں کے سلسلے جاری رکھے اور اس کے ساتھ 68 دفاعی معاہدات کر ڈالے۔
$$$123$$$
ٹرمپ نے بھی مودی سے جنگی تعاون بڑھایا اور الیکشن سے قبل کیا گیا (بی ای سی اے)سیٹلائٹ معاہدہ اس کا واضح ثبوت ہے کہ امریکہ میں جو بھی برسر اقتدار آئے وائٹ ہاؤس کا مکین کوئی بھی ہو اس کا جھکاؤ ہندوستان کی طرف ہی رہے گا۔رواں سال اب تک امریکہ نے انڈیاکو 20 ارب ڈالر سے زیادہ کا دفاعی سازو سامان فروخت کیا ہے۔یہ امر توجہ طلب ہے کہ دہلی کے حکمرانوں نے گزشتہ دس برس میں سو ارب ڈالر سے زیادہ نئے ہتھیاروں اور دفاعی نظام کی خرید پر صرف کیے۔
$$$123$$$
اس مدت میں نئے جنگی جہازوں،میزائل،آبدوزوں،ٹینکوں،ہاویٹزر توپوں،سپیشل طیاروں اور دوسرے ہتھیاروں کی خرید کے لئے سودے کیے گئے۔
$$$123$$$
اس تمام صورتحال کا جائزہ لیتے سنجیدہ حلقوں نے کہا ہے کہ دہلی کے حکمرانوں کے جنگی جنون کا نام دیا جائے یا کچھ اور کہا جائے مگر یہ اظہر من الشمس ہے کہ جنوبی ایشیائی خطے خصوصاً جموں کشمیر میں بھارت کی ریاستی دہشت گردی ہے کہ تھمنے کا نام نہیں لے رہی اور دہلی سرکار کافی عرصے سے عالمی قوانین اور ضابطوں کی دھجیاں اڑاتے ہوئے ہر قسم کی معاندانہ روش اختیار کیے ہوئے ہے۔
$$$123$$$
آزادی کے تہتر سالوں میں جو جنگی جنونیت بھارت دکھاتا آرہا ہے اس کی انسانی تاریخ میں مثال نہیں ملتی۔آزاد ہوتے ہی کشمیر پر قابض ہو گیا۔حیدر آباد دکن دبوچ لیا۔پاکستان سے جنگیں شروع کر دیں۔نیز گزرتے وقت کے ساتھ بھارتی شدت پسندی میں اضافہ ہوتا چلا گیا۔شمال میں چین اور نیپال سے الجھا رہا،جنوب میں سری لنکا کے لئے درد سر بنا رہا اور مشرق و مغرب میں پاکستان سے اپنا بغض نکالتا رہا۔
$$$123$$$
65ء کی جنگ ہو یا71ء کی ،بھارت نے سوائے زہر اگلنے کہ اور کچھ نہ کیا۔
$$$123$$$
بھارت کے بالادستی کے مذموم عزائم نے علاقے کا امن برباد کرکے رکھا ہوا ہے۔ضروری ہے کہ قوام متحدہ،علاقائی تنظیموں و عالمی برادری کو بھارتی جنگی عزائم سے آگاہ کیا جائے،امریکہ بھارت دفاعی معاہدہ بی ای سی اے سے خطے میں سٹریٹجک توازن متاثر ہو گا۔معاہدے کی بدولت بھارت کی ڈرون،میزائل اور ایرو سپیس ٹیکنالوجی میں تیزی سے اضافہ ہو گا۔
$$$123$$$
مذکورہ معاہدے نے پاکستان و چین سمیت خطے کے دیگر ممالک کے لئے ایک مستقل خطرہ میں ڈال دیا ہے۔معاہدے کا مقصد بھارت کا پاکستان اور چین کے خلاف مذموم عزائم کی تکمیل کی طرف بڑھنا ہے۔ٹرمپ مودی کی قیادت میں بی جے پی کو جنوبی ایشیاء میں تھانیداری کا ٹھیکہ دینے کے چکر میں رہیں۔امریکہ کی جنوبی ایشیاء پر بھی اعلانیہ پالیسی برصغیر کے ہندوستانی غلبے پر مشتمل ہے جس کیلئے امریکہ نے چین کا مقابلہ کرنے کیلئے مودی کو پہلے ہی اپنا اسٹریٹجک پارٹنر منتخب کر لیا تھا اور بھارت کو جدید ترین اسلحے اور ٹیکنالوجی سے لیس کرنے میں مصروف ہیں۔
$$$123$$$
بھارت کی فوجی طاقت میں اضافے سے پاکستان کے ساتھ اسلحے کا توازن بدترین حد تک بگڑ رہا ہے جس کے باعث بھارتی جارحیت کو ہوا ملے گی اور پاک بھارت تنازع میں ایٹمی ہتھیاروں کے استعمال کی نہج تک پہنچنا پہلے کے مقابلے میں مشکل نہیں ہو گا۔
$$$123$$$
ایف اے ٹی ایف کی جانب سے پاکستان کا نام بلیک لسٹ میں ڈالے جانے کی دھمکیوں اور سی پیک کی مخالفت کے پیچھے امریکہ اور بھارت مرکزی کردار ادا کر رہے ہیں۔
$$$123$$$
اس میں کوئی شک وشعبے کی گنجائش نہیں ہے کہ دنیا بھرمیں ہونے والی دہشت گردانہ کارروائیوں میں امریکہ، اسرائیل اور بھارت ملوث ہیں۔مشرق وسطیٰ پر امریکی قبضے کا خواب کوئی نیا نہیں کیونکہ عالمی استعمار نے دوسری جنگ عظیم کے بعد سے ہی دنیا بھر میں اپنا تسلط قائم کرنے کے لئے ہاتھ پاؤں چلانا شروع کر دئیے تھے اس کا اندازہ اس امر سے بخوبی لگایا جا سکتا ہے کہ کس طرح امریکہ اور برطانیہ سمیت فرانس اور دیگر یورپی قوتوں نے مشرق وسطیٰ سمیت شمالی افریقہ کے علاقوں کی بندر بانٹ کی۔
$$$123$$$
امریکہ،بھارت اور دیگر ملک دشمن عناصر کو پاکستان کے ساتھ دیگر ممالک کی دوستی اور پاکستان کی ترقی ایک آنکھ بھی نہیں بھاتی۔ایشیاء پر اپنی معاشی،فوجی اور سیاسی قوت سے بالا دستی قائم کرنے کی پالیسی اپنا کر امریکہ چین کے لئے کئی مسائل پیدا کر رہا ہے اور چین کے دنیا میں بڑھتے معاشی اور سیاسی اثر ورسوخ کو روکنے کے لئے ایک گریٹ گیم جاری ہے۔
$$$123$$$
چین اور پاکستان کی انمول دوستی،اقتصادی اور دفاعی ترقی کے اقدامات کئی ممالک کو کھٹک رہے ہیں،لہٰذا چین کی طرف سے پاکستان میں سرمایہ کاری کے جو معاہدات طے پائے ہیں انہیں پایہ تکمیل تک پہنچنے سے روکنے کیلئے نت نئے حربے آزمائے جا رہے ہیں۔جبکہ امریکہ اور مغرب بھارت سے جو کام لینا چاہتے ہیں اس کے حوالے سے خود امریکی تھنک ٹینک کہہ چکے ہیں کہ امریکہ اس میں ناکام ہو جائے گا کیونکہ بھارت اتنی صلاحیت نہیں رکھتاکہ وہ خطے میں امریکی خواب پورے کر سکے۔
$$$123$$$
چین کے جنوبی ایشیائی ممالک میں سبق دفاعی اتاشی اور اقوام متحدہ کے سابق سینئر فوجی مبصر چینگ ڑیونگ نے کہا ہے کہ بھارت اور امریکہ کا فوجی گٹھ جوڑ علاقائی امن کے لئے نیک شگون نہیں اور ان دونوں ممالک کے عسکری تعلقات ایشیا بحر الکاہل کے خطے میں امن و استحکام کے لئے مفید نہیں ہو سکتے ۔ایک بیان میں انہوں نے کہا کہ میری رائے میں امریکہ اور بھارت کی طرف سے بنیادی تبادلہ اور تعاون کے معاہدے(بی ای سی اے)پر دستخط کوئی خاص اہمیت نہیں کرتے۔
$$$123$$$
بی ای سی اے 2002ء کے بعد دونوں ممالک کا چوتھا بنیادی فوجی معاہدہ ہے جس کے تحت دونوں ملک سیٹلائٹ سمیت دیگر سنسر کے اعداد و شمار شیئر کریں گے۔سیٹلائٹ ٹیکنالوجی کے اعتبار سے امریکہ دنیا میں سب سے زیادہ ترقی یافتہ ہے تاہم اس کا دارو مدار دونوں ملکوں کے سٹریٹجک تعاون پر ہے کہ امریکہ بھارت کے ساتھ کتنی معلومات اور ٹیکنالوجی شیئر کرے گا۔
$$$123$$$
امریکہ دوسروں کو ٹیکنالوجی دینے میں فیاضی نہیں کرتا۔پروفیسر چینگ ڑیونگ نے کہا کہ اس وقت امریکہ اور بھارت کے دفاعی تعلقات زیادہ عمل یا حقیقت پسندانہ نہیں ہیں۔امریکہ بھارت سے بحر الکاہل کے حوالے سے سٹریٹجی شیئر کرنے کا تقاضا کرتا ہے جبکہ بھارت کی خواہش ہے کہ امریکہ اسے جدید اسلحہ اور فوجی ٹیکنالوجی فراہم کرے۔تاحال امریکہ نے بھارت کے لئے صرف 20 بین امریکی ڈالر کے اسلحہ کی منطور دی ہے۔
$$$123$$$
انہوں نے کہا کہ میرے خیا ل میں دونوں ملک ایک دوسرے کو استعمال کر رہے ہیں۔ پروفیسر چینگ ڑیونگ نے کہا کہ مجھے لگتا ہے کہ دونوں ملکوں میں اگر کوئی بات مشترک ہے تو وہ یہی ہے کہ پریشانی پیدا کرنا اور دوسروں کو نقصان پہنچانے کی کوشش کرنا۔مزید کہا کہ امریکہ اور بھارت کا فوجی تعاون خطے میں امن و استحکام کے لئے مناسب نہیں کیونکہ اس سے ہمالیائی خطے کے حالات میں پیچیدگیاں بڑھیں گی۔
$$$123$$$
آم دنیا کے چند پسندیدہ پھلوں میں سے ایک ہے اسکا آبائی وطن جنوبی ایشیا اور جنوب مشرقی ایشیا ء ہے لیکن یہ دنیا کے تمام استوائی علاقوں میں ہوتا ہے۔اسکا گودا کھایا جاتا ہے بر صغیر میں اس پھل کی خوب پیداوار ہے۔اس لئے یہ پاکستان کا قومی پھل مانا جاتا ہے۔لفظ آم کے بارے میں یہ رائے عام طور پر تسلیم کیا جاتی ہے کہ یہ اصل میں سنسکرت لفط آمرن سے ماخوذ ہے۔
$$$123$$$
اس کی ۳۳ قسمیں ہیں۔ مثلا سندھڑی ،چوسا،سرولی ،دسیری ،بیگن پھلی،نیلم ،اور گلاب خاصا وغیرہ آم کا ایک اچھا تغذیہ ہے۔ اس کے مشروبات بھی عام ہیں۔علاوہ اس کے کچے آم سے چٹنیاں اچار اور آمچور بھی بنائے جاتے ہیں۔
$$$123$$$
آم کو پھلوں کا بادشاہ کہا جاتا ہے بقول شاعر آم ہوں اور خوب ہوں۔بڑوں سے لے کر بچوں تک کون ہے جو اس پھل کو پسند نہیں کرتا ۔
$$$123$$$
کھاوٴتو کھا ئے ہی چلے جاوٴپیٹ بھر جاتا ہے پر دل نہیں بھرتا ہے۔
$$$123$$$
اور باالخصوص ہمارے شہر ٹنڈوالہیار کے آموں کا کیا ہی کہنا خو شبو ذا ئقے اور لذت میں لاجواب ۔اور کئی آموں کی قسمیں یہاں کی پہچان ہے اور سندھڑی آم کا تو کیا ہی کہنا اپنی مخصوص بناوٹ اور رنگت کی وجہ سے یہ الگ ہی پہچاناجاتا ہے۔اس کی مانگ اندرون ملک اور بیرون ملک بھی خوب ہے۔
$$$123$$$
طبی لحاظ سے آم کے بہت سے فوائد ہیں۔یہ وٹامن سی کا خزانہ ہے۔
$$$123$$$
خون بڑھاتا ہے اور نظامِ ہاضمہ درست کرتا ہے دلچسپ بات یہ ہے کہ گرمیوں کا پھل ہونے کے باوجود گرمی کی بیماریوں سے بچاتا ہے۔کچاآم یعنی اس کی کیری کو بھی لوگ اچھے طریقے سے استعمال کرتے ہیں۔ کیری کا شربت لُو سے بچاتا ہے۔نیز اس کے اچار کے ذائقے سے کون واقف نہیں۔لذیزاور چٹ پٹا اچار خواتین بڑے پیمانے پر گھروں میں تیارکرتی ہیں اور مرتبانوں میں محفوظ کرکے اس کھانے کے ساتھ استعمال کیا جاتا ہے۔
$$$123$$$
اور آم کا ذیادہ سے ذیادہ استعمال انسان کو بوڑھا ہونے سے بچاتا ہے۔دمے سے محفوظ رکھتا ہے۔کینسر سے بچاؤ میں معاون ہے۔ہڈیوں کی صحت کیلئے مفید ہے نظام ہاضمہ کے لئے ضروری ہے۔دل کی صحت کے لئے بھی مفید ہے۔دل کی صحت اور انفیکشن کے خلاف بھی موثر ہے۔
$$$123$$$
آم کی مقبولیت کا اندازہ اس سے بھی لگا یا جا سکتا ہے اسے مختلف محاوروں میں بھی استعمال کیا جا تا ہے مثلاََ جب کسی کو کوئی وافر مقدار میں کچھ دے رہا ہو تولینے والا پوچھتا ہے کہ اتنا کہاں سے دے رہے ہو تووو کہتا ہے تمہیں آم کھانے سے مطلب پیڑ کیوں گن رہے ہو؟آم کے آم گھٹلیوں کے دام۔
$$$123$$$
اس طرح کئی شعراء نے اپنے اشعار میں آم کا ذکر بھی کیا ہے۔
$$$123$$$
ضلع ٹنڈوالہیار سندھ میں آم کی پیداوار میں سر فہرست ہے اس کی وجہ یہاں کی زرخیز زمین ،نہری پانی کی دستیابی ہے ۔زمینداروں حضرات بڑے پیمانے پر اس کا کا شت کرتے ہیں۔مجموعی طور پر ہزاروں ایکڑپر پھیلے باغات اس بات کا ثبوت ہیں۔اعدادوشمارکے مطا بق ۳۰۰۰۰ایکڑپر آم کی باغات پھیلے ہوئے ہیں جو اس بات کا ثبوت ہیں کہ آم کی تقریباََہر قسم ٹنڈوالہیار میں پائی جا تی ہے۔
$$$123$$$
جسے نہ صرف ملک میں بلکہ بیرون ممالک میں برآمد کرکے بڑے پیمانے پر زرمبادلہ کمایا جا تا ہے۔اس سے لوگوں کی آمدنی میں اضافہ اور ملک میں خوشحالی آتی ہے۔کاشتکاروں کے مطا بق سال ۲۰۱۸ء کے بہ نسبت۲۰۱۹ء میں آم کی پیداوار میں اضافہ کے ساتھ ساتھ نرخ میں شاندار اضافہ ہوا ہے جو ہم کا شکاروں کے لئے خوش آئند ہے۔
$$$123$$$
آم کے سیزن میں بڑے پیمانے پراندرون ملک باالخصوص پنجاب سے بیوپاری اپنے مزدوروں کے سا تھ یہاں آتے ہیں اور تین سے چار مہینے کام کرکے اچھا زرمبادلہ حاصل کرتے ہیں۔
$$$123$$$
اس کے علاوہ آرا مشین والے اس سیزن میں بھی خوب کما لیتے ہیں آموں سے پیٹیاں بنا کر اور ان کو سیٹ کرتے ہیں جس سے ان کو مالی منافع حا صل کرنے کا اچھا موقع ملتا ہے۔ہما رے علاقے کے آموں کی مقبولیت اس کے ذائقے اور لذت میں ہے ۔قدرت نے اس خطے کو اس معاملے میں بڑی فیا ضی سے نوازا ہے۔مختلف ورائٹیز اور ان کے مختلف ذائقے اپنی منفرد پہچان رکھتے ہیں۔
$$$123$$$
سال۲۰۱۸ء میں دنیا بھر میں پا کستان پوری دنیا کو آم برآمد کر نیوالے ممالک کی فہرست میں تیسرے نمبر پر رہا۔پاکستان میں بڑی بڑی ملٹی نیشنل کمپنیاں اس کو خوبصورت ڈبوں میں پیک کر کے اندرون ملک سمیت بیرون ملک بھجوائی جاتی ہے۔شہر میں۱۲ بڑے فروٹ فارم ہیں جو آم کی درآمد بیرون ممالک میں کرتے ہیں۔جب آم کا سیزن آتا ہے سندھ میں باالخصوص دیہی علاقوں میں لوگ ایک دوسرے کے ہاں آم تحفتاََ بھیجے جاتے ہیں اور دور قریب کے رشتہ داروں ،دوستوں کے ہاں پیٹیاں بھجوانے کا سلسلہ شروع ہوجاتاہے۔
$$$123$$$
تحفہ دینے سے محبت بڑھتی ہے۔اور سیزن میں آم ایک بہترین تحفہ ثابت ہوتے ہیں۔
$$$123$$$
زمیندارحضرات اس فصل کی اہمیت کو سمجھتے ہیں اور کئی کئی ایکڑوں پر اس کے باغات کو لگا تے ہیں۔پورے سندھ میں آموں کے پودوں کی نرسریاں قائم ہیں۔جہاں ہر قسم کے آموں کی چتیاں باآسانی مل جا تی ہیں۔آم جتنا لذیز اور ذائقے دار ہوتا ہے اس کو اگانے میں اتنی ہی محنت اور صبر کاکام ہیں۔
$$$123$$$
آم کا پودا چھ مہنیے یاسال میں نہیں بلکہ تقریباََپانچ سال بعد صحیح معنوں میں پھل دینا شروع کر تا ہے۔اس سے آپ اندازہ لگا سکتے ہیں کہ ان پانچ سالوں میں اس پودے کی کتنی دیکھ بھال کرنی پڑتی ہے۔مگر اس صبروبرداشت کا پھل بڑامیٹھا ہوتا ہے۔
$$$123$$$
خلیجی ممالک مثلاََ دبئی ،قطر،ابو ظہبی ،کویت ،عمان اور سعودی عرب میں ہمار ے آموں کی بڑی ڈیمانڈ ہے۔
$$$123$$$
جب آموں کا بور آتا ہے یا بلکل ننھی ننھی کیریاں آتی ہیں تویہ ایکسپورٹ اامپورٹ والے آموں کے باغ کے مالکوں سے رابطہ کرتے ہیں اورفی ایکڑ کے حساب سے لاکھوں روپے ایڈوانس دے جاتے ہیں اس طرح آم ایک نقدآور فصل بھی ہے۔کیونکہ باہر ممالک میں ایک نمبر آم بھیجا جاتا ہے۔اس لئے اس کی معیاری پیکنگ کیلئے باقاعدہ جاپانی مشینری کیے پلانٹ لگا کر آم کی کوالٹی کو چیک کیا جاتا ہے۔ 
$$$123$$$
پاکستان ایک زرعی ملک ہے۔پاکستان میں آم کی فصل خصوصی طور پر سندھ کی زراعت میں یہ فصل مرکزی حیثیت رکھتی ہے باالخصوص ضلع ٹنڈوالہیار آم کی پیدا وار میں بنیادی کر دار ادا کر تا ہے۔
$$$123$$$
رحیم یار خان شہر کا ذکر کریں تو یہ شہر قدیم و جدید کا ایک حسین امتزاج ہے۔ اس شہر کی جدت میں شیخ زاید بن سلطان النہیان مرحوم کا بہت بڑا ہاتھ ہے۔ یہ شہر ابوظہبی کے شیوخ کا پسندیدہ شہر ہے جہاں وہ ہر سال شکار کے غرض سے آتے ہیں۔ جہاں رحیم یار خان کا ابوظہبی پیلس، شیخ زاید ایئرپورٹ، خواجہ فرید انجینیئرنگ یونیورسٹی اور شیخ زاید میڈیکل کمپلیکس جِدت کے عکاس ہیں وہیں شہر کے شمال و جنوب میں واقع بگھلا فورٹ، سسّی کا مجوزہ شہر بھٹہ واہن، مؤ مبارک کا قلعہ، قدیم پتّن مِنارہ، بی بی کرم خاتون کا مقبرہ اور قلعہ بجنوٹ و ماچھکی اس شہر کی قدیم تاریخ اور عالیشان ماضی کا حصہ ہیں۔
$$$123$$$
رحیم یار خان دنیا کے ان چند تاریخی شہروں میں سے ایک ہے جو اپنے آغاز سے ہی اسی جگہ قائم ہیں جہاں وہ بسائے گئے تھے۔
$$$123$$$
مختلف ادوار میں اس شہر کو کئی ناموں سے نوازا گیا جن میں الور، پتن، پھول ودہ اور نوشہرہ شامل ہیں۔ رحیم یار خان کے موجودہ نام کی وجہ تسمیہ یہ ہے کہ 1881 میں جب ریاست کے بارودخانے کو آگ لگی تو ریاست کا شہزادہ ”رحیم یار خان” اس حادثے میں مارا گیا جس کے نام پر اس شہر کا نام رکھا گیا۔
$$$123$$$
دوسرا یہ کہ نوشہرہ نام کا ایک بڑا شہر خیبر پختونخواہ میں پہلے ہی موجود تھا جس کی وجہ سے اس شہر کا نام بدلنا ناگزیر تھا۔چولستان کی وسعتوں میں تاریخ کے کئی اِسرار دفن ہیں جنہیں آج تک کوئی پوری طرح نہیں جان سکا۔ لیکن ہم جیسے تاریخ کے متوالے کہیں نہ کہیں سے ان خزانوں سے جھولیاں بھر لاتے ہیں۔ ایسا ہی ایک راز چولستان کے 22 قلعوں میں سے ایک قلعہ بجنوٹ ہے ۔
$$$123$$$
اب ہم آتے ہیں قلعہ بجنوٹ کی جانب جو قلعہ دراوڑ سے تقریباً 90 کلومیٹر دور صحرا کی انتہائی گہرائیوں میں دشوار گزار راستوں پر موجود ہے اور اس تک پہنچنے کا دوسرا راستہ بهاولپور سے تقریباً ایک سو پچانوے کلومیٹر براستہ چنن پیر سے ہے جس میں تقریباً پچپن کلومیٹر پکی سڑک اور باقی ایک سو چالیس کلومیٹر کچا راستہ ہے جس پر کئی جگہوں پر ریت کے ٹیلوں کے انبار موجود ہیں،رحیم یارخان سے یہ قلعہ تقریبا150کلومیٹر پر ہے ،اس قلعہ کا پہلا نام قلعہ ونجھروٹ تھا، یہ قلعہ راجہ ونجھا نے تعمیر کرایا تھا ۔
$$$123$$$
تاریخ مرادکیمطابق 574ھ/1178ھ میں اس قلعہ کو شہاب الدین غوری نے مسمار کرادیا تھا لیکن کرنل ٹاڈ کیمطابق یہ قلعہ 757ھ میں راجہ کہڑ کے لڑکے تنو نے تعمیر کرایا تھا۔
$$$123$$$
یہ قلعہ مدتوں تک کھنڈرات کی حالت میں پڑا رہا پھر1171ھ/1757ء میں موریا داد پوترہ نے اس کی ازسر نوتعمیر کرائی ۔1759ھ میں علی مراد خان نے یہ قلعہ حاصل کرکے اسکی مرمت کرائی دوسوسال تک یہ قلعہ مرمت کے بغیر پڑا رہا اس قلعہ کی زیادہ شکستہ حالی کا سبب پاکستان و بھارت کی1971کی جنگ ہے جب بھارت کے جنگی طیاروں نے اپنی خفت مٹانے کے لیے اس قلعے پر شدید بمباری کی اور اپنی عوام کو مطمئن کرنے کی کوشش کی کہ ہم نے پاکستان کی چیک پوسٹ کو تباہ کیا ہے مگر یہ جھوٹی افواہ تھی۔
$$$123$$$
واضح رہے کہ بجنوٹ قلعہ سے انڈیا 13کلومیٹر دور ہے۔
$$$123$$$
بجنوٹ قلعے تک فور بائی فور ویل گاڑی ہی جا سکتی ہے اور وہ بھی کم از کم دو گاڑیوں کا گروپ ہونا چاہیے تاکہ خدانخواستہ کسی مقام پر ایک گاڑی میں خرابی پیدا ہونے کی صورت میں دوسری گاڑی اس کی مدد کے لیے موجود ہو ۔ان ویرانوں میںآپ بائیک پر صحرا میں اکیلے قلعہ بجنوٹ کو ڈھونڈنے جانا چاہتے ہیں بغیر گائیڈ کے اور وہ بھی اکیلے بائیک پرتو یہ ناممکن اور خودکشی کی کوشش ہے ۔
$$$123$$$
یہاں آپ کے ساتھ کچھ بھی ہوسکتا ہے ریت میں بائیک کی چین ٹوٹنا، پنکچر ہو جانا، انجن سیز ہو جانا، راستہ بھٹکنا ،بارش کا اچانک امکان اور پھر قلعے کو ڈھونڈناخودکشی اود ناممکنات میں سے ہے،قلعہ میں ان مورچہ نما برجوں کے اندرسیڑھیاں بھی بنائی گئی تھیں ایک جیسے بنے ان برجوں کا قطر تقریبا24فٹ اور اونچائی بھی تقریبا اتنی ہی ہوگی تاہم دیواروں کی اونچائی ان سے قدرے کم ہے ایک برج مکمل طور پر مسمار ہو چکا ہے باقی3 خستہ حالت میں موجود ہیں ۔
$$$123$$$
مقامی افراد کے مطابق قلعے کے 4بڑے برج اور 2چھوٹےبرج تھے جوشاید آنے والے وقت میں اپنا نام ونشان کھو دیں گے قلعہ بنیادی طور پر کچی مٹی سے بنایاگیا تاہم اس کے کچھ حصے اور دروازہ پکی اینٹوں سے بنایا گیا تھا۔
$$$123$$$
چولستانیوں کا کہنا ہے کہ چولستان میں صدیوں پرانے ہمارے قدیم تہذیبی مراکز تاریخی قلعے جن میں قلعہ بجنوٹ ، قلعہ موج گڑھ ، قلعہ اسلام گڑھ ، قلعہ نواں کوٹ ، قلعہ مروٹ ، قلعہ میر گڑھ ، قلعہ دین گڑھ اور رام کلی وغیرہ حکومتی عدم توجہی اور سی ڈی اے کی غفلت، نااہلی، عدم مرمت اور دیکھ بھال نہ ہونے کی وجہ سے شکست دریخت کا شکار ہو کر مٹی اور ریت کے ڈھیروں میں تبدیل ہو چکے ہیں جن کا ذکر اب تاریخی کتابوں میں ملے گا ۔
$$$123$$$
مگر ان کے آثار اب نہ ہونے کے قریب ہیں۔ بلکہ بیشتر قلعوں کے ختم ہو چکے ہیں۔ 
$$$123$$$
اسلام کی حقوق نسواں کی تاریخ درخشاں روایات کی امین ہے۔روز اول سے اسلام نے عورت کے مذہبی،سماجی،معاشرتی،قانونی،آئینی، سیاسی،اور انتظامی کردار کا نہ صرف اعتراف کیا بلکہ اس کے جملہ حقوق کی ضمانت بھی فراہم کی،تاہم یہ ایک المیہ ہے کہ آج مغربی اہل علم جب بھی عورت کے حقوق کی تاریخ مرتب کرتے ہیں تو اس باب میں اسلام کی تاریخی خدمات اور بے مثال کردار سے یکسر صرف نظر کرتے ہوئے اسے نظر انداز کر دیتے ہیں،اسلام کی آمد عورت کے لئے غلامی،ذلت اور ظلم و استحصال کے بندھنوں سے آزادی کاپیغام تھی،اسلام نے ان تمام قبیح رسوم کا قلع قمع کر دیا جو عورت کے انسانی وقار کے منافی تھیں،اور عورت کو وہ حقوق عطا کئے جس سے وہ معاشرے میں اس عزت و تکریم کی مستحق قرار پائی جس کے مستحق مرد ہیں۔
$$$123$$$
اسلام نے مرد کی طرح عورت کو بھی عزت،تکریم،وقار اور بنیادی حقوق کی ضمانت دیتے ہوئے ایک ایسی تہذیب کی بنیاد رکھی جہاں ہر فرد معاشرے کا ایک فعال حصہ ہوتا ہے،اسلامی معاشرے میں خواتین اسلام کے عطا کردہ حقوق کی برکات کے سبب سماجی،معاشرتی،سیاسی اور انتظامی میدانوں میں فعال کردار ادا کرتے ہوئے معاشرے کو ارتقاء کی اعلیٰ منازل کی طرف گامزن کرنے کا باعث بنتی ہیں۔
$$$123$$$
مغربی ڈاکو صرف حقوق نسواں مناتے ہیں مگر دیتے نہیں،بلکہ حقوق نسواں کے نام پہ عورت تک پہنچنے کا راستہ ہموار کرتے ہیں آپ اندازہ لگائیں ان کے چند عجیب فلسفہ سے کہ اگر عورت اپنے گھر میں اپنے لئے اور اپنے شوہر کیلئے اور اپنے بچوں کیلئے کھانا تیار کرتی ہے تو یہ رجعت پسندی اور دقیانوسیت ہے۔
$$$123$$$
اور اگر وہی عورت ہوائی جہاز میں ایئر ہوسٹس بن کر سینکڑوں انسانوں کی ہوسناک نگاہوں کا نشانہ بن کر ان کی خدمت کرتی ہے تو اس کا نام آزادی اور جدت پسندی ہے۔
$$$123$$$
اگر عورت گھر میں رہ کر اپنے والدین،بہن بھائیوں کیلئے خانہ داری کا انتظام کرے تو یہ قید اور ذلت ہے، لیکن دکانوں پر سیلز گرل بن کر اپنی مسکراہٹوں سے خریداروں کو متوجہ کرے یا دفاتر میں اپنے افسروں کی نازبرداری کرے تو یہ آزادی اور اعزاز ہے۔اگر موازنہ کیا جائے کہ جتنی پیداوار انہوں نے عورت کو باہر نکال کر حاصل کی ہے اس کے مقابلہ میں جو کچھ کھویا یعنی خاندانی نظام یہ اس کے مقابلہ میں بہت بڑا نقصان ہے۔
$$$123$$$
آج کل کی عورت اس دھوکہ میں ہے کہ باہر نکل کر میرا اعزاز بڑھ گیا ہے،میری عزت بڑھ گئی ہے،میری شہرت میں اضافہ ہو گیا ہے۔
$$$123$$$
جب بھی عورتوں کے حقوق کی بات کی جاتی ہے تو لازماً اسلام کے معاشرتی نظام پر اشکال کیا جاتا ہے۔یہ کہا جاتا ہے کہ اسلام نے عورتوں پر بہت ظلم کیا ہے۔اس کو حقوق سے محروم رکھا ہے اور اسے قیدی بنا کر رکھ دیا ہے:حالانکہ دوسری طرف آزادی نسواں کے علمبرداروں کا حال یہ ہے کہ وہ عورتوں سے دفتروں میں،کارخانوں میں کام بھی کروا رہے ہیں اور دوسری طرف انھیں سے بچے بھی پیدا کروا رہے ہیں،بچوں کی پرورش بھی عورتوں کے ذریعے ہی کروا رہے ہیں،آج کے دور میں جو بہت زیادہ ترقی یافتہ اور روشن خیال اور آزادی نسواں پر یقین رکھنے والے لوگ ہیں وہ اپنی عورتوں کو اگر بہت زیادہ با اختیار بنا دیتے ہیں تو یہ کرتے ہیں کہ بچوں کی پرورش کے لئے کوئی دوسری عورت رکھ لیتے ہیں اور پھر اس کے ساتھ طرح طرح کی زیادتی کی جاتی ہے،اب کوئی بتائے کہ وہ دوسری عورت کیا عورت نہیں ہے؟جہاں تک اسلام کی بات ہے تو اس سلسلے بس اس حقیقت کو جان لینا ہی کافی ہے کہ عورتوں کے حقوق و اختیارات کی بات کرنے والے لوگ،ممالک اور ادارے تو ابھی سو ڈیڑھ سو سال پہلے سامنے آئے ہیں۔
$$$123$$$
جب کہ اسلام نے ساڑھے چودہ سو سال پہلے ہی عورتوں کو ہر قسم کے مظالم سے اور زیادتیوں سے آزادی دلائی تھی،سب سے پہلے اسلام نے یہ تصور عام کیا کہ بحیثیت انسان کے مرد اور عورت دونوں میں کوئی فرق نہیں ہے اور دونوں اشرف المخلوقات ہیں،ورنہ اس سے پہلے کے مذاہب اور تہذیبیں تو عورت کو انسان بھی ماننے کے لئے تیار نہیں تھے،چہ جائے کہ انھیں حقوق دیتے۔
$$$123$$$
جو حقوق عورتوں کو اسلام نے دیئے ہیں اور جس فیاضی سے دیئے ہیں،وہ دنیا کی کوئی بھی تہذیب یا ادارہ آج تک نہ دے سکا ۔اسلام نے عورت کو ہر حیثیت سے ایک منفرد مقام دیا ہے اور باقاعدہ اس کا تعین کیا ہے۔اگر بیوی ہے تو گھر کی ملکہ ہے،بیٹی ہے تو والدین کے لئے رحمت و نعمت ہے،بہن ہے تو اس کی پرورش کرنے والے بھائی کے لئے جنت کی بشارت ہے اور اگر ماں ہے تو اس کے قدموں کے نیچے جنت ہے،عورت کے حوالے سے اسلام کا یہ مجموعی تصور ہے،کیا اتنا پاکیزہ اور جامع تصور کوئی بھی تہذیب پیش کر سکتی ہے؟ اس کے علاوہ اسلام نے عورتوں کے تعلیمی، معاشرتی و معاشی حقوق و اختیارات کو بھی واضح طور پر بیان کیا ہے۔
$$$123$$$
ماں کی گود کو بچے کی پہلی تعلیم گاہ قرار دیا گیا ،جس سے معلوم ہوا کہ عورت کا تعلیم یافتہ ہونا اور مہذب ہونا کتنا ضروری ہے۔انھیں حلال روزی کمانے اور اپنے مال میں اپنی مرضی کے مطابق تصرف کرنے کا پورا اختیار ہے،کسی کو اجازت نہیں کہ اس کے مال میں تصرف کرے۔شادی بیاہ کے معاملے میں اگر چہ ولی کو لڑکا تلاش کرنے اور پسند کرنے کا اختیار ہے:لیکن لڑکی کی مرضی اور خواہش کے بغیر کہیں بھی اس کی شادی نہیں کی جا سکتی، اس کی رضا مندی ضروری ہے۔
$$$123$$$
اسلام نے اعتدال کو ملحوظ رکھتے ہوئے عورت کی فطری حالت اور ساخت کو بھی مد نظر رکھا ہے اور اسی وجہ سے کچھ معاملوں میں مردوں کے احکام الگ ہیں:جب کہ عورتوں کے الگ ہیں اور اس میں کسی اچنبھے کی بات بھی نہیں ہے کیونکہ ہم سب دیکھتے اور جانتے ہیں کہ چاہے انسان کا معاملہ ہو یا حیوان کا یا کسی بھی چیز کا چینی اس کی صلاحیت اور وسعت ہوتی ہے اسی کے مطابق اس پر ذمے داری عائد کی جاتی ہے یا اسی کے مطابق اس کو اختیارات دیئے جاتے ہیں۔
$$$123$$$
اسلام اپنے ماننے والوں کی زندگی بھر کے تمام تر مرحلوں میں مکمل رہنمائی کرتا ہے اور عورتوں اور مردوں دونوں کے لئے حقوق اور اختیارات طے کرتا ہے،اگر دونوں اپنے اپنے دائرے میں رہ کر انھیں برتیں تو انسانی معاشرہ ہر طرح سے خوشحال اور مامون بن سکتا ہے۔افسوس کی بات یہ ہے کہ آج کے دور میں خود مسلمانوں کا بھی ایک بڑا طبقہ دین اسلام کی تعلیمات و ہدایات سے دور ہو چکا ہے،جس کے نتیجے میں ہمارے معاشرے میں بے شمار خرابیاں جنم لے چکی ہیں اور بہت سے بد باطن لوگ مسلمانوں کی عملی خامیوں کو اسلام سے جوڑ کر دیکھتے ہیں۔ ضرورت ہے کہ مسلمان اپنے معاشرے میں مرد وزن کے حقوق و اختیارات کے حوالے سے اسلام کی حقیقی تعلیمات پر عمل پیرا ہوں، اس کے لئے باقاعدہ تحریک چلائی جائے۔
$$$123$$$
آزاد بلوچستان کا نعرہ لگانے سے یقینا ملکی سلامتی تباہ ہونے کے ساتھ ساتھ ملک دشمن عناصر کے عزائم کو تقویت ملے گی لہٰذا اپوزیشن کے 11 جماعتی گٹھ جوڑ کو اس حوالے سے بڑی سنجیدگی سے سوچنا ہو گا۔وزیر توانائی پنجاب ڈاکٹر اختر ملک کا کہنا ہے کہ بلوچستان کے حقوق کی بات کرنے والے اپنے بڑوں سے پوچھیں انہوں نے بلوچوں کے لئے خود کیا کیا؟۔
$$$123$$$
بلوچستان میں تاریخی ترقی ہو رہی ہے،جلسے میں ہونے والی تقاریر سے ثابت ہو گیا کہ پی ڈی ایم دراصل بی جے پی کے ایجنڈے پر عمل پیرا ہے۔بیگم مریم صفدر کا سیاسی قد یہی ہے کہ وہ مستقل نا اہل ،سزا یافتہ اور اشتہاری سابق وزیراعظم کی صاحبزادی ہیں۔مریم اور بلاول کی سربراہی میں یہ منافق ٹولہ چاہے جو کر لے این آر او نہیں ملے گا۔
$$$123$$$
حکومت پنجاب کی ہدایت پر سائنس کالج میں بی ایس بلاک کی تعمیر جاری ہے۔
$$$123$$$
وزیر اعلیٰ پنجاب کے گرین کلین پنجاب وژن پر کام کر رہے ہیں جس کی کامیابی میں طلبا و طالبات کو کلیدی کردار ادا کرنا ہو گا۔اس میں کوئی دورائے نہیں ہیں کہ نئی نسل وطن عزیز کے درخشاں مستقبل کی امید ہے،مشکلات دنیا کے ہر سسٹم کا حصہ ہیں ان سے نبرد آزما ہونا بہادری ہے۔قدرت زندگی میں ہر انسان کو آگے بڑھنے کا چانس دیتی ہے۔
$$$123$$$
اللہ رب العزت نے انسان کو دیگر مخلوقات سے علم اور سمجھ بوجھ کی بناء پر عظمت و برتری عطا فرمائی ہے۔
$$$123$$$
انسانی زندگی کا اہم مقصد اپنے آپ کو علم ،سمجھ بوجھ سے آراستہ کرنا ہے۔طلبہ قوم وملت کے نگہبان و پاسبان ہوتے ہیں اور مستقبل کے معاشرے کی تشکیل میں یہ کلیدی کردار انجام دیتے ہیں۔جدید دور کی ضروریات کے پیش نظر اپنا تعلیمی معیار بلند کرنا ہو گا۔طلباء و طالبات کو اپنی صلاحیتوں کو پہچاننا ہو گا۔ان خیالات کا اظہار کمشنر ملتان ڈویڑن جاوید اختر محمود نے اپنے مادر علمی سائنس کالج دورہ کے موقع پر کیا۔
$$$123$$$
سائنس کالج میں کمشنر کے اعزاز میں تقریب کا انعقاد کیا گیا۔کمشنر جاوید اختر محمود نے کہا ہے کہ ایک کامیاب طالب علم اور انسان کے لئے اپنے کام اور امور کی احسن تکمیل کے لئے تحقیق،علم کا لازمی طور پر خیال رکھنا ضروری ہوتا ہے اگر طالب علم ان دو باتوں کا خیال رکھنے میں ناکام ہو جاتے ہیں تب ناکامی ان کا مقدر بن جاتی ہے وہ طلبہ ہوں یا دیگر افراد،جب ان دو امور پر عمل پیرا ہو جاتے ہیں تب وہ اپنے علم و مہارت میں کمال و عروج حاصل کر لیتے ہیں۔
$$$123$$$
حکومت پنجاب نے کھیلوں کے میدان دوبارہ آباد کرنے کا فیصلہ کیا ہے اور صوبائی سطح کے ان مقابلوں کی میزبانی ملتان بھی کرے گا۔صوبہ پنجاب میں انٹر ڈسٹرکٹ اور انٹر ڈویژنل گیمز کرانے کی تیاریاں شروع کر دی گئیں ہیں،شیڈول کے مطابق گیمز نومبر اور دسمبر میں کرائی جائیں گی۔اس سلسلہ میں ڈپٹی کمشنر عامر خٹک کی زیر صدارت کھیلوں کے انتظامات کا جائزہ لینے کے لئے اجلاس گزشتہ روز منعقد ہوا۔
$$$123$$$
اجلاس میں ایڈیشنل ڈپٹی کمشنر جنرل قمر الزمان قیصرانی،ڈسٹرکٹ سپورٹس آفیسر عدنان نعیم،چیف آفیسر تحصیل کونسل اقبال خان، میٹروپولیٹن کارپوریشن اور محکمہ تعلیم کے افسران بھی موجود تھے۔ڈپٹی کمشنر عامر خٹک نے کہا کہ حکومت پنجاب نے انٹر ڈسٹرکٹ اور انٹر ڈویژنل چیمپئن شپ کرانے کی ہدایت کی ہے،ان کھیلوں میں ٹچ ایبل اور نان ٹچ ایبل سمیت 17 گیمز شامل ہیں۔
$$$123$$$
عامر خٹک نے کہا کہ گیمز پر آنے والے اخراجات میٹروپولیٹن کارپوریشن اور تحصیل کونسل برداشت کرے گی،گیمز میں اتھلیٹکس،والی بال،ویٹ لفٹنگ،بیڈ منٹن، ٹیبل ٹینس،رستم پاکستان سطح کی کشتی کے مقابلے،کبڈی،ریسلنگ،کراٹے اور فیملی فن ریس کے کھیل بھی شامل ہیں،فٹ بال،باسکٹ بال ،باکسنگ اور میٹ ریسلنگ کے مقابلے بھی منعقد ہوں گے،فٹ بال اور باسکٹ بال کے صوبائی سطح کے مقابلوں کی میزبانی ملتان کرے گا جب کہ چیمپئن شپ میں شامل حتمی کھیلوں کا فیصلہ حکومت پنجاب کرے گی۔
$$$123$$$
جنوبی پنجاب میں گرانفروشوں کے خلاف مہم کے دوران نرخنامے آویزاں نہ کرنے والے دکانداروں کے خلاف کریک ڈاؤن جاری ہے اور پرائس مجسٹریٹس کی طرف سے گرانفروشوں کی گرفتاریوں کا نیا ریکارڈ قائم کیا گیا ہے،گزشتہ دنوں سینکڑوں دکانداروں کو گرفتار اور گرانفروشوں پر لاکھوں روپے جرمانے بھی کئے گئے ہیں، تحصیل ملتان سٹی میں 33،صدر 5،شجاع آباد21اور جلالپور پیر والا میں 22دکانداروں کو گرفتار کیا گیا ہے۔
$$$123$$$
اشیائے ضرور یہ،سبزی اور فروٹ کی قیمتیں میں کمی کے لئے ضلعی انتظامیہ کی کوششیں جاری ہیں۔
$$$123$$$
ایڈیشنل ڈپٹی کمشنر فنانس اینڈ پلاننگ ہدایت اللہ خان نے ڈپٹی سیکرٹری ماحولیات کے ہمراہ سبزی و فروٹ منڈی کا دورہ کرتے ہوئے بولی کے عمل کو مانیٹر کیا اور سبزی و فروٹ کے تھوک اور پرچون قیمتوں پر منافع کی شرح بارے معلومات حاصل کیں،ٹماٹر کی طلب،رسد اور سٹوریج بارے دریافت کیا اور صفائی کے نظام کو بہتر بنانے کے لئے ہدایات بھی دیں،اس موقع پر ایڈیشنل ڈپٹی کمشنر اور ڈپٹی سیکرٹری سے آڑھتیوں نے بات چیت کرتے ہوئے بتایا کہ ٹماٹر افغانستان اور ایران سے درآمد کیا جا رہا ہے،بارڈر پر انٹری کے مسائل کی وجہ سے منڈی میں ٹرکوں کو پہنچنے میں تاخیر کا سامنا کرنا پڑتا ہے،آڑھتیوں نے کہا کہ تاخیر کی وجہ سے ٹماٹر کی کوالٹی بھی متاثر ہو جاتی ہے،حکومت بارڈر پر ٹماٹر سے لدے ٹرکوں کی انٹری کا نظام سہل بنائے،اس بارے میں ایڈیشنل ڈپٹی کمشنر ہدایت اللہ خان اور ڈپٹی سیکرٹری نے ڈپٹی کمشنر اور سیکرٹری ماحولیات کو رپورٹ ارسال کر دی ہے۔
$$$123$$$
اپوزیشن الیون کے کراچی میں جلسے کے بعد مسلم لیگ ن کے رہنما کیپٹن ریٹائرڈ صفدر کی گرفتاری و رہائی کے موقع پر کھیلا جانے والا مذموم سیاسی کھیل جہاں جھوٹ اور جھوٹوں کی دیدہ دلیری کا ایک شاہکار تھا،وہیں اس ایک ایکٹ کے ڈرامے نے جھوٹ کے بہت سے پاؤں بھی ظاہر کر دیئے ہیں سب سے پہلا جھوٹ یہ بولا گیا کہ قائداعظم محمد علی جناح رحمة اللہ علیہ کے مزار کی بے حرمتی کرنے پر کیپٹن ریٹائرڈ صفدر کے خلاف ایف آئی آر غیر ضروری اور غیر قانونی تھی،اس جھوٹ کا پاؤں تب پکڑا گیا جب کیپٹن ریٹائرڈ صفدر کی ضمانت کرنے والی معزز عدالت کے روبرو سندھ حکومت کے پراسیکیوٹر نے اپنا موٴقف پیش کرتے ہوئے کہا کہ مزار قائد کی بے حرمتی پر ایف آئی آر کاٹنا ازحد ضروری ہے کیونکہ مزار قائد کے تقدس کو یقینی بنانے کیلئے 14 اکتوبر 1971 کا آرڈینس اور 1993ء تحفظ مزار قائد ایکٹ کا خصوصی وفاقی قانون موجود ہے جسے صوبائی قانون پر بھی واضح فوقیت حاصل ہے،اس کا مطلب یہ ہوا کہ مزار قائد رحمة اللہ علیہ کی ہونے والی بے حرمتی پر اگر سندھ پولیس کیپٹن ریٹائرڈ صفدر کے خلاف ایف آئی آر کاٹنے میں اپنی روایتی سیاسی جانبداری اور غیر قانونی تساہل سے کام نہیں لیتی تو وفاقی اداروں کو آئی جی سندھ پولیس مشتاق مہر کو ایف آئی آر کاٹنے کیلئے قائل کرنے کی کبھی زحمت ہی نہیں اٹھانا پڑتی،دلچسپ بات یہ ہے کہ وفاقی اداروں پرمزار قائد رحمة اللہ علیہ کی بے حرمتی کے ملزم کیپٹن ریٹائر صفدر کے خلاف ایف آئی آر کٹوانے کیلئے شدید عوامی دباؤ تھا اس دباؤ کا اندازہ معروف ادیب،دانشور اور ڈرامہ نگار مستنصر حسین تارڑ کے اس مبینہ کھلے خط کے مندرجات سے بخوبی لگایا جا سکتا ہے جو مزار قائد کی پامالی کے غم میں بطور احتجاج لکھا گیا تھا۔
$$$123$$$
مستنصر حسین تارڑ اپنے احتجاجی خط میں لکھتے ہیں کہ ”میں بہت دُکھ میں ہوں،میں نے اپنی آنکھوں سے اسلامیہ کالج لاہور میں قائداعظم رحمة اللہ علیہ کو تقریر کرتے دیکھا تھا اور پاکستان زندہ باد کے نعرے لگائے تھے اب انہیں آنکھوں سے دیکھا کہ قائداعظم رحمة اللہ علیہ کی قبر کے گرد ایک ہجوم ہے اور وہ پاگلوں کی مانند سیاسی نعرے لگائے جا رہا ہے،خواتین ان نعروں کو احترام سے سن رہی ہیں۔
$$$123$$$
قائداعظم کی قبر کو روندا جا رہا ہے،اس قوم کے باپ کی بے عزتی کی جا رہی ہے اور وہاں نعرہ زن جو بھی لوگ تھے میں ان پر۔۔۔بھیجتا ہوں۔میں آج خود اپنے آپ کو مجرم سمجھتا ہوں کہ میں اس قوم کا حصہ ہوں جس نے اپنے باپ کی تذلیل کی، مجھے سنگسار کر دیجئے،مجھے دار پر چڑھا دیجئے،مجرم میں ہوں اور اس جرم کی معافی نہیں مل سکتی“،صر ف مستنصر حسین تارڑ ہی کیا معروف اداکار خالد انعم،فخر امام اور آمنہ الیاس سمیت ہر شعبہ ہائے زندگی سے تعلق رکھنے والی شخصیات نے مزار قائد کی بے حرمتی کرنے والوں کے خلاف ایف آئی آر کاٹنے کا ایک بار نہیں بلکہ بار بار مطالبہ کیا لیکن جب 17 گھنٹے گزرنے کے بعد بھی سندھ حکومت اور سندھ پولیس کے کان پر کوئی جوں نہ رینگی تو چارونا چار وفاقی اداروں کو ایک چھوٹی سی ایف آئی کار کٹوانے کے لئے بھی دباؤ ڈالنا پڑا تو وفاقی اداروں کی اس قابل تحسین کوشش کو جس انداز سے سیاست کی بھینٹ چڑھانے کی کوشش کی گئی وہ ہر ذی شعور شخص کیلئے سمجھ سے یکسر بالاتر تھی۔
$$$123$$$
پاکستان کے سیاستدانوں نے جھوٹ کو سچ ثابت کرنے کیلئے سیاسی گفتگو میں اتنا زیادہ خلط مبحث کر دیا ہے کہ اب عوام جھوٹ کو ہی سچ سمجھنے لگے ہیں،بس یہ جان لیجئے کہ ہمارے معاشرے میں جھوٹ کو ہر ضابطہ،قانون اور حدود وقیود سے مکمل طور پر مادر پدر آزاد کر دیا گیا ہے۔ سوشل میڈیا اور نیوز چینلز جھوٹ کی سواری بن چکے ہیں،سیاستدان اس جھوٹی سواری کے شہہ سوار ہیں اور جھوٹ کا اصل ہدف و منزل سادہ لوح عوام کے اذہان اور قلوب ہیں۔
$$$123$$$
جھوٹ کو اتنا سازگار،مناسب اور پرکشش ماحول تاریخ انسانی میں شاید ہی کبھی میسر آیا ہو،جتنا کہ آج کے دور پر فتن میں حاصل ہو چکا ہے،ہر روز سورج طلوع ہوتے ہی جھوٹی خبر،جھوٹا بیان اور جھوٹا دعویٰ باہم مل جل کر ذرائع ابلاغ کی ”ڈیجیٹل سواری“ پر سوار ہو کر عام آدمی کے ذہن اور دل کو اپنا شکار بنانے کے لئے نکل پڑتے ہیں اور رات کے آخری پہر تک یہ شکاری بلا کسی روک ٹوک کے ساتھ دندناتے پھرتے رہتے ہیں جبکہ بے چاری سچائی پابجولاں جھوٹ کے کٹہرے میں کھڑی بے بسی سے آنسو بہاتی رہتی ہے،ایسے میں سوال یہ پیدا ہوتا ہے کہ کیا جھوٹ کے پاؤں ہوتے ہیں؟کہ کسی طرح ان میں بھی بیڑیاں ڈالی جا سکیں یا اسے بھی پاؤں سے پکڑ کر اُوندھے منہ گرایا جا سکے۔
$$$123$$$
تاکہ سچ کی عزت و ناموس جھوٹ کی بے محابہ”سیاسی دست درازی“سے محفوظ و مامون ہو سکے،یاد رہے کہ جھوٹ کے پاؤں میں بیڑیاں ڈالنا اس لئے بھی ضروری ہو چکا ہے کہ اَب جھوٹ اور اس کی پروردہ سیاسی قوتوں نے وطن عزیز پاکستان کی سالمیت کے ذمہ دار اداروں کے دامن کو بھی اپنے ”سیاسی جھوٹ“ سے آلودہ کرنے کی جسارت شروع کر دی ہے،دوسری دروغ گوئی مریم نواز نے پریس کانفرنس میں یہ فرمائی کہ”سندھ رینجرز نے ان کے ہوٹل کا گھیراؤ کیا اور کمرے کا دروازہ توڑ کر کیپٹن ریٹائرڈ صفدر کو گرفتار کرکے لے گئے“اس جھوٹ کا پاؤں بھی آخر کار ہوٹل میں لگی سی سی ٹی وی فوٹیج کے منظر عام پر آنے کے بعد بے نقاب ہو ہی گیا کیونکہ فوٹیج کے مطابق کیپٹن ریٹائرڈ صفدر کی گرفتاری کے لئے تمام ترکارروائی پولیس اہلکاروں نے کی تھی جبکہ کمرے کا تالا توڑنے کا مقدس ترین فریضہ مریم نواز کے ذاتی محافظ نے فقط اس لئے انجام دیا تاکہ بوقت ضرورت مریم بی بی کی سیاست کا چاند چڑھانے کے لئے صورت حال میں جھوٹ کے سیاہ رنگ بھر کر اسے مزید رنگین سے سنگین تر بنایا جا سکے اب بس!ایک آخری سچ یا پھر جھوٹ کا ثابت ہونا باقی رہ گیا ہے کہ کیا آئی جی سندھ مشتاق مہر کو اغواء کیا گیا تھا یا نہیں؟یقینا آئی جی سندھ کے گھر میں اور باہر بھی سی سی ٹی وی کیمرے ضرور نصب ہوں گے۔
$$$123$$$
سندھ حکومت کو چاہئے کہ وہ ان کیمروں کو فوٹیج بھی منظر عام لے آئے یا پھر آئی جی سندھ کے اغواء کی ایک عدد ایف آئی آر سرکاری مدعیت میں درج کروا کر اپنے ادھورے سچ کو پورے سچ میں بدل کر وفاقی حکومت کے مقابلہ میں شاندار اخلاقی و سیاسی برتری حاصل کرلے،بہر کیف اگر سندھ حکومت ان دو بے ضرر سے کاموں میں سے ایک بھی نہیں کرنا چاہتی تو پھر خاطر جمع رکھیئے کہ پکڑنے والے اس جھوٹ کے پاؤں میں بھی بیڑیاں ڈالنے میں ضرور کامیاب ہو جائیں گے لیکن اگر خدانخواستہ جھوٹ کے پاؤں میں سچ کی بیڑیاں نہ پہنائی جاسکی تو پھر ابھی تو صرف ملکی اداروں کی اینٹ سے اینٹ بجانے کی ناکام کوشش کی گئی ہے مگر ڈر ہے کہ کہیں اگلی بار واقعی ملکی اداروں کی اینٹوں سے اینٹیں بجانے کا برسوں پرانا خواب حقیقت میں نہ بدل دیا جائے۔
$$$123$$$
”جھوٹ کے پاؤں بھی ہوتے ہیں اگر تو بولے
$$$123$$$
آج مجھ کو تری تقریر سے اندازہ ہوا“
$$$123$$$
ایک بار پھر اہل مغرب نے اسلام کی پیٹھ میں چھرا گھونپا ہے،ایک بار پھر مسلمانوں کے دل چھلنی کر دیے گئے،ایک بار پھر نبی پاک صلی اللہ علیہ وآلہ وسلم کے خاکے نشر کیے گئے اور اظہار رائے کی آزادی کے نام پر آئندہ کے لئے بھی سند جواز فراہم کرنے کی ناپاک کوشش کی گئی۔ اس نازیبا حرکت پر پوری اسلامی دنیا سراپا احتجاج ہے،دینی غیرت اور ایمانی حمیت رکھنے والے محبان رسول سڑکوں پر نکل چکے ہیں،مسلم ملکوں میں احتجاجی مظاہرے ہو رہے ہیں۔
$$$123$$$
دوسری جانب فرانسیسی مصنوعات کے بائیکاٹ کی مہم زور پکڑتی جا رہی ہے۔کئی عرب کمپنیوں اور تاجر تنظیموں نے فرانسیسی اشیا کے مکمل بائیکاٹ کا اعلان کر دیا ہے۔فرانس یورپ کا واحد ملک ہے جہاں سب سے زیادہ مسلمان آباد ہیں اور وہاں ان کی آبادی پچاس لاکھ ہے جو کسی بھی یورپی ملک سے زیادہ ہے۔
$$$123$$$
یہ تعداد فرانس کی آبادی کا دس فیصد بنتی ہے۔یاد رہے کہ 2005ء میں بھی پیرس میں عوامی مقامات پر مسلم خواتین کے حجاب پہننے پر اعتراض کیا گیا اور اس معاملہ پر تصادم کی نوبت آئی۔
$$$123$$$
یہ معاملہ اتنا آگے بڑھا کہ 2010ء میں فرانس میں حجاب پر پابندی عائد کر دی گئی۔
$$$123$$$
اس کے بعد 2011ء میں فرانسیسی میگزین’چارلی ہیبڈو‘نے رسول اللہ صلی اللہ علیہ وآلہ وسلم کے کارٹون بنانے کی جرات کی،جس سے پوری دنیا کے مسلمانوں میں بے چینی پھیل گئی اور اس گھناونی حرکت کے خلاف مسلمانوں نے عالمگیر سطح پر احتجاج درج کرایا۔تقاضا تو یہی تھا کہ فرانس اہانت رسول صلی اللہ علیہ وآلہ وسلم کے خلاف کوئی موٴثر قانون وضع کرکے ان لوگوں کی حوصلہ شکنی کرتا جو جان بوجھ کر مسلمانوں کے مذہبی جذبات سے کھلواڑ کر رہے تھے۔
$$$123$$$
لیکن فرانس نے ایسا کوئی اقدام نہیں کیا اور اب تو حد یہ ہوئی کہ موجودہ صدر میکرون نے ایسے لوگوں کی حوصلہ افزائی کی اور اس واقعہ کا الزام اسلام اور مسلمانوں کے سر پر ڈال دیا۔فرانس میں ایک اسکول ٹیچر کا قتل اور اس کے بعد چرچ میں تین بے گناہوں کی ہلاکت دراصل فرانسیسی حکومت اور صدر میکرون کی اشتعال انگیزی کا نتیجہ ہے۔انھوں نے اس انتہائی سنگین معاملے کو اظہار رائے کی آزادی سے جوڑ کر اپنی بندوق کا رخ الٹے ان مسلمانوں کی طرف موڑ دیا جن کے جذبات کو چھلنی کیا گیا تھا۔
$$$123$$$
یورپ نے بھی ان کے اس اقدام کی تائید کرکے آگ میں تیل ڈالنے کا کام کیا۔در حقیقت فرانسیسی حکومت اور صدر میکرون کا طرز عمل فرانسیسی باشندوں میں اسلام کی بڑھتی ہوئی مقبولیت کو روکنے کا ایک ہتھکنڈہ ہے۔
$$$123$$$
اسلام اس وقت پورے یورپ میں تیزی سے پھیلنے والا واحد مذہب ہے۔یہی وجہ ہے کہ مسلمانوں کو بدنام کرنے کی مہم شباب پر ہے اور نت نئے ہتھکنڈے اختیار کئے جا رہے ہیں۔
$$$123$$$
اس سے قبل ہولینڈ حضرت محمد مصطفی صلی اللہ علیہ وآلہ وسلم کی شخصیت سے متعلق کارٹون بنانے کا مقابلہ منعقد کرنا چاہتا تھا لیکن مسلمانوں کے پر امن احتجاج کے بعد اسے اپنے فیصلے سے رجوع کرنا پڑا۔عالمی برادری کو بھی چاہئے کہ توہین رسالت کے مرتکبین کی سزا کے لئے سخت قانون بنائے تاکہ اظہار رائے کے نام پر حضرت محمد صلی اللہ علیہ وآلہ وسلم کی شان میں گستاخی کا سلسلہ بند ہو۔
$$$123$$$
اس بات میں کوئی شک نہیں کہ اسلامو فوبیا کا وائرس مغربی معاشرے میں ناصرف پھر سر گرم ہو چکا ہے،بلکہ بڑی تیزی کے ساتھ پھیلتا جا رہا ہے،اہل مغرب کا نسل پرستی اور اسلام دشمنی کو نظریاتی آزادی کے دائرے میں شامل کرنا ایک انتہائی غلط فعل ہے۔اس کے سدباب کے لئے اب مزید وقت ضایع کیے بغیر ٹھوس اقدامات کرنے کی ضرورت ہے،ورنہ عالمی امن کو بچانے کی کوئی تدبیر کامیاب نہیں ہو سکے گی۔
$$$123$$$
ہمارے پیارے نبی اور مقدس دین کے خلاف اس قسم کی غیر اخلاقی حرکتیں،خاص طور پر ڈیمو کریسی،انسانی حقوق اور قوانین کی بالادستی کا واویلا مچانے والے ممالک اور ان کے سربراہوں کی پیشانیوں پر بدنما داغ ہیں۔
$$$123$$$
فرانس کے ایک اسکول ٹیچر نے آزادی اظہار رائے کا درس دیتے ہوئے اپنے طلبہ کے درمیان متنازعہ فرانسیسی میگزین (چارلی ہیبڈو) میں شائع شدہ پیغمبر اسلام صلی اللہ علیہ وآلہ وسلم کے گستاخانہ خاکے دکھائے۔
$$$123$$$
جس کے چند ہی روز بعد ایک غیرت مند محبت رسول نے اس ٹیچر کا سر قلم کر دیا،اور پولیس نے جائے وقوع پر ہی حملہ آور کو گولی مار کر قتل کر دیا بعد ازاں اس معاملے کو اسلامی دہشت گردی سے تعبیر کر دیا گیا۔ مذکورہ واقعے کے بعد فرانسیسی صدر نے گستاخانہ خاکے دکھانے والے ٹیچر کو ہیرو اور فرانسیسی جمہوریہ کے اقدار کا ترجمان قرار دیا نیز اسے فرانس کے سب سے بڑے شہری اعزاز سے بھی نوازا۔
$$$123$$$
اور اپنے ایک ٹویٹ میں زہر افشانی کرتے ہوئے کہا کہ حکومت اس طرح کے خاکے شائع کرنے کی حمایت جاری رکھے گی۔دشمنان اسلام کو یاد رکھنا چاہیے کہ جناب نبی کریم صلی اللہ علیہ وآلہ وسلم کے ساتھ اہل اسلام کی عقیدت و محبت،نری جذباتیت پر منحصر نہیں ہے بلکہ یہ ان کے ایمان کا جز اور دین کا حصہ ہے،حضور ہی ان کی محبتوں کا مرکز اور ان کی تمناؤں کا محور ہیں،حضور صلی اللہ علیہ وآلہ وسلم ہی کی اتباع و پیروی میں ان کی ابدی سعادت کا راز مضمر ہے،
$$$123$$$
قرآن کریم نے جگہ جگہ اس حقیقت کو بیان فرمایا ہے،ارشاد ہے:
$$$123$$$
”آپ کہہ دیجئے کہ اگر تمہارے باپ اور تمہارے بیٹے اور تمہارے بھائی اور تمہاری بیویاں او ر تمہارا کنبہ اور وہ مال جو تم نے کمائے ہیں اور وہ تجارت جس کے بیٹھ جانے کا تم کو اندیشہ ہو،اور وہ گھر جن کو تم پسند کرتے ہو،اگر تم کو اللہ سے اور اس کے رسول سے اور اس کی راہ میں جہاد کرنے سے زیادہ پیارے ہیں تو تم منتظر رہو یہاں تک کہ اللہ تعالیٰ(سزا دینے کے لئے)اپنا حکم بھیج دے اور اللہ فاسقوں کو ہدایت نہیں دیتا“۔
$$$123$$$
ہندو یہود و نصاریٰ کے گٹھ جوڑ پر مبنی الحادی قوتوں اور شاتمان رسول صلی اللہ علیہ وآلہ وسلم کی جانب سے تو رحمة للعالمین حضرت محمد مصطفی صلی اللہ علیہ وسلم کی شان میں گستاخیوں میں کوئی کسر نہیں چھوڑی جاتی۔کبھی گستاخانہ خاکوں اور کلمات کے ذریعے امسلم امہ کے مذہبی جذبات مجروح کئے جاتے ہیں۔اقوام متحدہ کے اتحاد برائے تہذیب کے نمائندہ اعلیٰ مگیل آنجل موراتینو نے گستاخانہ خاکوں کے معاملے پر بڑھتی ہوئی کشیدگی اور بے چینی پر گہری تشویش کا اظہار کیا ہے۔
$$$123$$$
انہوں نے کہا کہ مذاہب اور مقدس شخصیات کی توہین سے سوسائٹی میں منافرت اور شدت پسندی کو ہوا ملتی ہے۔ان کا کہنا تھا کہ آزادی اظہار کا استعمال اس انداز میں ہونا چاہیے جس میں مذاہب،ان کی تعلیمات اور اصولوں کا احترام بھی ملحوظ رکھا گیا ہو۔فرانس اور یورپ میں عیسائی مذہب یا ان کی مقدس شخصیات کی شان میں گستاخی کو اکثریت کی دل آزاری قرار دیکر قابل گرفت تصور کیا جاتا ہے۔
$$$123$$$
مگر اقلیتوں کے جذبات کی کوئی قدر نہیں۔دراصل مغربی و فرانسیسی معاشرہ ایک منافقانہ معاشرہ ہے۔حالانکہ کسی بھی مذہبی شخصیت کی توہین کرنا یا ان کی شان میں گستاخی کرنا مجرمانہ فعل ہے اور جب بات رسول کائنات محمد صلی اللہ علیہ وآلہ وسلم کی ذات مقدسہ کی ہوتی ہے تو معاملہ کہیں زیادہ نازک ہو جاتا ہے۔مسلم ممالک میں ملعون فرانسیسی صدر میکرون کے اسلام مخالف بیانات پر غم و غصہ کا سلسلہ جاری ہے۔
$$$123$$$
سراپا احتجاج مسلم برادری کی جانب سے فرانسیسی مصنوعات کا بائیکاٹ کر دیا گیا۔اسی تناظر میں ٹرمپ مودی گٹھ جوڑ بھی مملکت خداداد کو کمزور کرنے کے ایجنڈے پر گامزن ہے کیونکہ وہ پاکستان کو اسلام کا قلعہ سمجھ کر اسے توڑنے کے درپے ہیں۔مودی کے یار ٹرمپ کی ہرزہ سرائیاں بھی اسی طرح جاری ہیں جنہوں نے اسلامی دہشت گردی کی اصطلاح استعمال کرکے مسلم دنیا پر دہشت گردی کا لیبل لگوانے کی سازش کی۔
$$$123$$$
موجودہ حالات کے پیش نظر ہمیں اپنی خارجہ پالیسی پر بھی ملکی اور قومی مفادات کی روشنی میں نظر ثانی کی ضرورت ہے۔
$$$123$$$
تاریخ اسلام کا مطالعہ کیا جائے تو اندازہ ہو گا کہ اسلامو فوبیا نامی اس بیماری کا آغاز کسی نہ کسی شکل میں خود اسلام کے ظہور کے ساتھ ہی ہو چکا تھا،کفار و مشرکین نے خدا کی وحدانیت،غلاموں کی آزادی،طبقہ بندی کا خاتمہ اور عدل و مساوات کا مطالبہ کرنے والے ایک نئے مذہب کو ظہور پذیر ہوتے ہوئے دیکھا تو انہیں اپنے قدیم مذہب کو لے کر خوف ہونے لگا اور یہ اندیشہ دامن گیر ہو گیا کہ کہیں ہم اپنے آباء واجداد کے رسوم و رواج سے محروم نہ کر دیے جائیں۔
$$$123$$$
یہی خوف رفتہ رفتہ بڑھتا گیا،جب خدا کے رسول صلی اللہ علیہ وآلہ وسلم نے مدینہ میں پہلی اسلامی ریاست کے قیام کا اعلان کیا تو کفارو مشرکین کے دلوں کا خوف نکل کر باہر آگیا۔صحیح بخاری میں ہے کہ حضور صلی اللہ علیہ وسلم نے حضرت وحیہ کلبی رضی اللہ عنہ کے ہاتھ اس وقت کی بڑی سپر پاور(روم)کے بادشاہ کو اسلام کی دعوت کا خط بھیجا۔حضرت دحیہ کلبی رضی اللہ عنہ نے امیر بصریٰ کے توسط سے وہ والا نامہ قیصر(ہرقل) کے دربار میں پہنچایا۔
$$$123$$$
قیصر نے حکم دیا کہ عرب کے لوگ ملک میں آئے ہوں تو ان کو حاضر کیا جائے۔اتفاق سے ابو سفیان قریش کے قافلہ کے ساتھ تجارت کے لئے ملک شام گئے ہوئے تھے اور مقام غزہ میں مقیم تھے۔ابو سفیان اس وقت مسلمان نہیں ہوئے تھے،قیصر کے آدمیوں نے پورے قافلہ کو دربار میں حاضر کیا۔ہر قل نے ابو سفیان سے چند سوالات کے جوابات حاصل کیے،جس کی وجہ سے ہرقل کا اسلام کی طرف میلان پیدا ہوا۔
$$$123$$$
ہرقل نے ابو سفیان سے کہا کہ اگر آپ نے میرے سوالات کے صحیح جوابات دیے ہیں تو وہ(نبی)میرے پیروں کے نیچے زمین(بیت المقدس)کے مالک ہو جائیں گے۔مزیدکہا اگر میں اس نبی آخر الزامان تک پہنچ سکتا تو ہر قسم کی مشقت برداشت کرکے خدمت میں حاضر ہوتا اور آپ صلی اللہ علیہ وسلم کے پاؤں دھوتا،چنانچہ ہرقل نے دروازے بند کرکے اپنے دربار میں روم کے چوہدریوں کو جمع کرکے خطاب کیا،اے رومیو!کیا تمہیں کامیابی ،ہدایت اور اپنی حکومت کی بقا چاہیے،پس اس نبی کے ہاتھ پر بیعت کرلو۔
$$$123$$$
ہرقل کی بات سن کر لوگ نیل گایوں کے بھاگنے کی طرح دروازوں کی طرف بھاگے۔یہ تھی ان کفار کی اسلام سے وحشت اور نفرت،ابو سفیان نے بھی اسلام کے غلبہ کے خوف کا اظہار اس وقت کیا تھا،صحیح بخاری میں ہے کہ جب ہم دربار سے نکال دیئے گئے تو میں نے اپنے ساتھیوں سے کہا بخدا ابو کبثہ (حضور صلی اللہ علیہ وسلم)کے لڑکے کا معاملہ تو سنگین اور عظیم ہو گیا۔اس سے تو رومیوں کا بادشاہ بھی ڈرتا ہے۔پس مجھے برابر یقین رہا کہ عنقریب آپ صلی اللہ علیہ وآلہ وسلم غالب آجائیں گے،یہاں تک کہ اللہ تعالیٰ نے مجھے اسلام کی توفیق دی۔ابو سفیان نے اس وقت اسلام کے غلبہ اور اس سے خوف کا اظہار کیا تھا:لیکن اللہ تعالیٰ نے ان پر فضل فرمایا اور وہ مشرف بہ اسلام ہو گئے۔
$$$123$$$
یورپ،امریکہ اور بھارت سمیت دنیا بھر میں ایک منظم اور سوچے سمجھے منصوبے کے تحت اسلام کے خلاف نفرت انگیز تحریک چلائی جا رہی ہے اُمت مسلمہ کے بعض عیاش،مفاد پرست حکمرانوں اورسرمایہ داروں کی منافقت ہی کی وجہ سے آج پوری دنیا میں دہشت گردی کے نام پر صرف مسلمانوں کا خون بہایا جا رہا ہے۔مساجد اور دیگر اسلامک سینٹرز پر حملہ آور ہو کر مسلمانوں کو تشدد کا نشانہ بنانا روز کا معمول بن چکا ہے ،خواتین کا حجاب یا چہرے کو ڈھانکنے والا نقاب بھی کئی ممالک میں موضوع بحث بنا ہوا ہے کچھ نے اس پر مکمل تو کچھ نے ادھوری پابندیاں عائد کی ہوئی ہیں۔
$$$123$$$
اسلام دشمنی میں بڑھ چڑھ کہ حصے لینے والوں کو یورپ میں”ہیرو“قرار دیا جا رہا ہے۔مشرق وسطیٰ کی جغرافیائی پوزیشن تبدیل کرکے گریٹر اسرائیل منصوبے کو پایہ تکمیل تک پہنچانے کیلئے ایسا جال بچھایا گیا ہے کہ بعض عرب ممالک معمولی مفادات کی خاطر خود بخود اس میں پھنس رہے ہیں۔
$$$123$$$
یہودی لابی کے توڑ کیلئے مسلمان حکمران کوئی ٹھوس لائحہ عمل تیار کرنے کے بجائے اسرائیل کو تسلیم کر رہے ہیں۔
$$$123$$$
یروشلم میں اب قبلہ اول بیت المقدس اور مسجد اقصی کو شہید کرکے وہاں ”ہیکل سلیمانی“ کی تعمیر کے خواب دیکھے جا رہے ہیں۔نئے صلیبی منصوبے کے مطابق جہاں ترکی کے خلاف محاذ آر آئی کی بھرپور تیاریاں کی جا رہی ہیں وہیں امریکہ ایران کے مقابلے میں ایک شیعہ مملکت کے احیاء میں دلچسپی رکھتا ہے تاکہ وہ ایران کا خم ٹھونک کر مقابلہ کر سکے۔یروشلم اور واشنگٹن میں پاکستان کے حصے بخرے کرنے اور اس کے نیو برانڈ نقشوں پر بھی یہودی تھنک ٹینکس روانی سے کام کر رہے ہیں۔
$$$123$$$
عالم کفر کے اسلام اور مسلم دشمنی میں باہمی اتحاد کی بڑی مثال فلسطین اور القدس ہے کہ کیسے پوری دنیا کے کافر امریکی سفارتخانے کو بیت المقدس منتقل کرنے پر متفق ہوئے ہیں۔صہیونیوں نے دنیا بھر کے نظام کو اپنے شکنجے میں جکڑنے کے لئے سودی نظام کا ایسا معاشی خاکہ متعارف کروایا ہوا ہے کہ ورلڈ بینک اور آئی ایم ایف نامی مالیاتی اداروں کے ذریعے دنیا بھر کے پسماندہ ممالک کو قرضوں کی آڑ میں معاشی غلامی کا تاج پہنا دیا گیا ہے،یہی وجہ ہے کہ دنیا کا ہر انسان اپنی دنیاوی خواہشات کی کمزوریوں کے باعث آج اسی سودی نظام کے خونخوار جبڑوں میں اپنی گردن خود ہی پھنسائے ہوئے ہے۔
$$$123$$$
اسلامو فوبیا میں مغرب میں اتنا آگے بڑھ چکا ہے کہ انہیں نہتے مسلمانوں پر ہونے والے ظلم و ستم نظر نہیں آرہا۔گوانتا نامو اور ابو غریب جیل میں مقدس کتاب قرآن مجید کے ساتھ جو توہین آمیز سلوک کرکے مسلمانوں کے جذبات کو ٹھیس پہنچائی گئی وہ اسلامو فوبیا ہی کا نتیجہ تھا۔ روہنگیا سے فلسطین اور بھارت سے مقبوضہ کشمیر تک مسلمانوں پر ظلم وجبر کے جو پہاڑ توڑے جا رہے ہیں اس پر اقوام متحدہ نے بھی مجرمانہ خاموشی اختیار کر رکھی ہے۔
$$$123$$$
پیغمبر اسلام صلی اللہ علیہ وآلہ وسلم کے متنازع اور گستاخانہ خاکوں کیخلاف پر امن احتجاج کرنے والے مسلمانوں کو دہشت گردی سے جوڑ کر ان کیخلاف گھیرا تنگ کیا جا رہا ہے،بعض ریاستوں میں تو مسلمانوں کو شہری حقوق دینے سے انکار کیا جاتا ہے۔ بھارت میں سی اے اے اور این سی آر نامی مسلم مخالف قوانین اور اقدامات کئے گئے ہیں۔شام سے لے کر یمن،افغانستان سے لے کر عراق،برما،سری لنکا سے لے کر فلسطین اور کشمیر تک ہر جگہ نہتے مظلوم مسلمانوں کو بے حسی بھینٹ چڑھایا جا رہا ہے۔
$$$123$$$
او آئی سی جیسی اسلامی دنیا کی نمائندہ تنظیم بھی سوائے میٹنگز کرنے کے آج تک کوئی بھی نمایاں کارنامہ سر انجام نہ دے سکی کہ جسے سنہرے حروف میں لکھا جا سکے ،مقام افسوس ہے کہ اسلامی ممالک کے بعض مفاد پرست حکمرانوں نے قاتلوں اور ظالموں کو اپنا ہمنو اور ہم خیال بنایا ہوا ہے جس کا اندازہ بخوبی لگایا جا سکتا ہے کہ امریکہ،برطانیہ،اسرائیل،بھارت اور ان کے اتحادی ممالک نے فلسطین،کشمیر،برما،عراق، شام بوسنیا،چیچنیا ،افغانستان اور دیگر اسلامی ممالک کو کس طرح سوچے سمجھے منصوبے کے تحت خانہ جنگی کی سی کیفیت سے دو چار کیا ہے۔
$$$123$$$
شامی خانہ جنگی کے بعد یورپ میں بسنے والے مسلمانوں کے خلاف نفرت انگیز رویوں میں اضافہ ہوا ہے،انسانی حقوق کے نام نہاد علمبر دار یورپی ممالک شامی مہاجرین کو پناہ نہیں دے رہے اور مسلم نسل کشی،اسلامو فوبیا میں انسانی اقدار تک کو بھول گئے ہیں۔جرمنی، برطانیہ،اٹلی، ہالینڈ، فرانس،سپین اور دیگر یورپی ممالک میں نسل پرستی اور نفرت انگیز تقریروں کو سیاست اور میڈیا کے ذریعے خوب پروان چڑھایا جا رہا ہے جس کا اعتراف یورپی کمیشن ” ECRI“ نے بھی اپنی رپورٹ میں کیا ہے۔
$$$123$$$
امریکہ ہو یا برطانیہ،یورپ ہو یا پھر افریقہ اسلام پوری دنیا میں جتنی تیزی کے ساتھ پھیل رہا ہے ویسے ہی یہود و ہنود کی سازشیں بھی پروان چڑھ رہی ہیں۔نزول اسلام کے وقت بھی یہودی مسلمانوں کو ایذا رسانی پہنچانے کیلئے ہمہ وقت مضطرب رہتے تھے۔یاد رہے کہ 2016ء میں ڈونلڈ ٹرمپ نے انتخابی مہم کے دوران اسلام دشمنی کا کھل کر اظہار کیا تھا اور صدر منتخب ہونے کے بعد باقاعدہ اسلام کو دہشت گردانہ مذہب قرار دے کر بعض اسلامی ممالک کے امریکہ داخلے پر پابندی لگا دی تھی۔
$$$123$$$
فرانسیسی صدر نے بھی اب ایک سوچے سمجھے منصوبے کے تحت”اسلامو فوبیا“ کو فروغ دینے کا انتخاب کرتے ہوئے تشدد کی راہ اپنانے والے دہشت گردوں،چاہے وہ سفید فام نسل پرست،یا نازی نظریات کے حامی یا پھر کسی بھی مذہب سے تعلق رکھتے ہوں ان کے خلاف کوئی بیان دینے کے بجائے اسلام پر حملہ کیا ہے۔میکنحواں کے حالیہ بیان کہ”اسلام پوری دنیا میں بحران کا مذہب بن گیا ہے“سے فرانس میں مسلمانوں کے ساتھ امتیازی سلوک بڑھے گا جو کہ لمحہ فکریہ ہے،اب فیس بک کے سربراہ مارک زکر برگ کو بھی چاہئے کہ ایسا مواد جو عالمی سطح پر نفرت،شدت پسندی اور پر تشدد واقعات میں اضافے کا باعث بن رہا ہے اسے ہٹا کر اسلامو فوبک مواد شائع کرنے پر پابندی عائد کریں۔
$$$123$$$
ولادت رسول اللہ صلی اللہ علیہ وآلہ وسلم کے مقدس مہینے ربیع الاول میں فرانس کے صدر میکرون نے مسلمانوں کو اشتعال دلانے کی ایک گھناؤنی سازش کے تحت فرانسیسی جریدے میں گستاخانہ خاکوں کی اشاعت کو سراہتے ہوئے یہ خاکے دیواروں پر آویزاں اور چسپاں کرنے کی اجازت دی جس سے مسلم برادری کے ساتھ ساتھ دوسری اقلیتوں کے جذبات مشتعل ہوئے ہیں۔
$$$123$$$
آقا کریم صلی اللہ علیہ وآلہ وسلم کی شان میں گستاخیوں میں یہود و ہنود و نصاریٰ کوئی کسر نہیں چھوڑ رہے،کبھی گستاخانہ خاکوں،کلمات کے ذریعے اور کبھی عقیدہ ختم نبوت صلی اللہ علیہ وآلہ وسلم کو چیلنج کرنے والے ملعون قادیانیوں کی سرپرستی کرکے مسلم امہ کے مذہبی جذبات مجروح کیا جا رہا ہے۔
$$$123$$$
دنیا بھر میں نفرت کے پیغام پر مکمل طور پر فوری پابندی عائد کرنا وقت کا اہم تقاضا ہے اور ایسے اقدام لینے کے لئے بھارت کے زیر انتظام کشمیر کی طرح باقی دنیا میں مسلمانوں کے قتل عام کا انتظار نہیں کرنا چاہئے۔
$$$123$$$
آئے روز یورپ کے کسی نہ کسی ملک میں مقدس ہستیوں کے توہین آمیز خاکے بھی تہذیبوں کے تصادم کی راہ کھول رہے ہیں لہٰذا ایسے میں اسلام مخالف مواد کے خلاف اسی نوعیت کی پابندی لگائی جائے جیسے ”ہولو کاسٹ“ سے متعلق عائد کی گئی ہے۔رحمت دو عالم حضرت محمد مصطفی صلی اللہ علیہ وآلہ وسلم نے ارشاد فرمایا ہے کہ ”مسلمان آپس میں ایک جسم کی مانند ہیں اگر جسم کے کسی ایک حصے میں درد ہو تو پورا جسم تکلیف محسوس کرتا ہے“لہٰذا عالم اسلام کے حکمرانوں کو اب خواب غفلت سے بیدار ہو کر دنیا بھر کے ممالک میں مسلمانوں پر ڈھائے جانے والے مظالم کی روک تھام کیلئے موثر حکمت عملی اپنانا ہو گی۔
$$$123$$$
اسلام تحمل، برداشت،رواداری،امن و سلامتی کا مذہب ہے جو تمام ہستیوں کی تعظیم و تکریم کا درس دیتا ہے لیکن اس کے ساتھ ساتھ اپنے دفاع میں کسی بھی حد تک جانے کی بھی تعلیم دی گئی ہے جس میں اپنی جان تک دینے اور جارح کی جان لینے تک سے گریز نہیں کیا جاتا۔
$$$123$$$
حرمت رسول صلی اللہ علیہ وآلہ وسلم پر کوئی آنچ نہ آنے دینا ہمارے ایمان کا حصہ ہے۔مسلمانان عالم نبی پاک حضرت محمد مصطفی صلی اللہ علیہ وآلہ وسلم کے ساتھ محبت کے اظہار کیلئے عید میلاد النبی صلی اللہ علیہ وآلہ وسلم کی صورت میں اور اپنے اپنے انداز میں جشن منا کر خوشیوں کا اہتمام کرکے رحمت للعالمین صلی اللہ علیہ وآلہ وسلم کے حضور سلام عقیدت پیش کرتے ہوئے حرمت رسول اللہ صلی اللہ علیہ وآلہ وسلم کے لئے کٹ مرنے کے جذبے کا اعادہ کر رہے ہیں۔
$$$123$$$
نبی کریم صلی اللہ علیہ وآلہ وسلم کے خاکوں کی اشاعت کسی طور پر مسلمانوں کے لئے قابل قبول نہیں یہی وجہ ہے کہ پاکستان میں متعین فرانسیسی سفیر مارک باریتی کو دفتر خارجہ طلب کرکے توہین آمیز خاکوں اور فرانسیسی صدر کے اسلام مخالف بیان پر شدید احتجاج کرتے ہوئے وزارت خارجہ نے احتجاجی مراسلہ فرانسیسی سفیر کو تھمایا۔وزیراعظم پاکستان عمران خان اور ترک صدر طیب اردگان نے فرانسیسی صدر کے مضحکہ خیز بیان پر سخت رد عمل کا اظہار کرکے عالم اسلام کے حقیقی ترجمان ہونے کا حق ادا کر دیا ہے۔
$$$123$$$
دنیا بھر میں میکرون کی اس گھناؤنی حرکت کیخلاف مسلمان سراپا احتجاج ہیں۔ترک صدر اردگان نے فرانسیسی مصنوعات کا بائیکاٹ کرکے شان رسالت مآب صلی اللہ علیہ وآلہ وسلم میں الحادی قوتوں کی جانب سے ہونے والی گستاخیوں کے توڑ کیلئے اتحاد امت پر زور دیا ہے لہٰذا پوری امت مسلمہ کو متحد ہو کر او آئی سی کے پلیٹ فارم سے بھرپور اور موثر آواز اٹھاتے ہوئے فرانسیسی مصنوعات کا مکمل بائیکاٹ کرنا چاہئے۔
$$$123$$$
دنیا کی تاریخ حادثات اور قدرتی آفات سے بھری پڑی ہے۔قدرتی آفات نے انسانی آبادی کے ایک بڑے حصے کو دیکھتے ہی دیکھتے صفحہ ہستی سے مٹا کر رکھ دیا،یہ حقیقت بھی اپنی جگہ اتم موجود ہے کہ حادثات اور قدرتی آفات میں زلزلے سے بڑھ کر کوئی دہشت ناک نہیں ہے اس لئے کہ یہ کسی پیشگی اطلاع کے بغیر ایک دم نازل ہوتا ہے یوں ذہنی طور پر اس کا سامنا کرنے کی تیاری کا کسی کو بھی وقت نہیں ملتا۔
$$$123$$$
انسانی زندگی پر زلزلے کے اثرات دیگر قدرتی آفات مثلاً سیلاب،طوفان،وبائی بیماریوں اور جنگوں وغیرہ کے مقابلے میں کہیں زیادہ گہرے اور دیرپا ہوتے ہیں،زلزلوں کی ہلاکت خیزی بھی جنگوں اور وبائی امراض سے کہیں زیادہ ہے۔ترکی میں گزشتہ دنوں ایجین ساحل اور یونان کے شمالی جزیرے سیموس میں زلزلے کے شدید جھٹکوں سے کئی عمارتیں منہدم،30کے لگ بھگ افراد ہلاک جبکہ تقریباً ایک ہزار افراد زخمی ہوئے ہیں۔
$$$123$$$
ترکی کے مغربی صوبے ازمیر کے ساحل سے 17 کلو میٹر دور زلزلہ کی شدت ریکٹر اسکیل پر 7.0ریکارڈ کی گئی،تقریباً 30 لاکھ آبادی والے ترکی کے تیسرے سب سے بڑے شہر ازمیر کا انفراسٹرکچر تباہ ہو کر رہ گیا،زلزلے کے جھٹکے یونان اور کریت کے علاقے میں بھی محسوس کئے گئے۔یونان میں زلزلے کے باعث آنے والے سونامی کی وجہ سے بندرگاہ سیموس میں کئی عمارتیں زیر آب آگئیں ۔
$$$123$$$
ترکی میں زلزلوں کی طویل تاریخ ہے۔اگست 1999ء میں استنبول کے شمال مشرق میں 90 کلو میٹر کی دوری پر آنے والے 7.6شدت کے زلزلے سے 17ہزار سے زیادہ افراد جاں بحق جبکہ 5لاکھ افراد بے گھر ہوئے تھے۔
$$$123$$$
تاریخ کا قدیم ترین زلزلہ کب اور کہاں آیا اس حوالے سے پورے وثوق سے کچھ نہیں کہا جا سکتا کیونکہ اس حوالے سے مختلف آراء ہیں۔18 ویں صدی میں تقریباً 13 بڑے زلزے آئے۔
$$$123$$$
26جنوری 1700ء میں امریکہ کی پلیٹ کا سکاڈیا میں حرکت کی وجہ سے زلزلہ آیا جس کا اثر نارتھ کیلیفورنیا سے وان کودر آئی لینڈ تک پہنچا۔1703ء میں جاپان کے شہر جے ڈوJeddo میں زلزلہ سے ایک لاکھ 90ہزار افراد ہلاک ہوئے۔1707ء میں جاپان میں زیر سمندر زلزلہ ”سونامی“ آیا جس سے 30ہزار افراد کی اموات ہوئیں۔30ستمبر 1730ء کو جاپان کے ہوکائیڈو آئی لینڈ کے ایک لاکھ 37ہزار افراد زلزلہ کی زد میں آئے اور اگلے سال چین کے شہر بیجنگ میں زلزلے سے ایک لاکھ افراد ہلاک ہوئے۔
$$$123$$$
11اکتوبر1937ء میں کلکتہ شہر میں خوفناک زلزلہ سے 3لاکھ افراد ہلاک ہوئے اس کے 5دن بعد ہی کمچاٹکا(روس) میں 9.3میگنیٹیوڈ کا زلزلہ آیا۔7جون1755ء کو شمالی ایران میں زلزلے سے 40ہزار افراد ہلاک ہوئے۔19ویں صدی میں دسمبر 1812ء کے دوران کیلیفورنیا میں ریکٹر اسکیل پر 7.0کی شدت کے زلزلے سے 40افراد کی اموات ہوئی۔23جنوری 1855ء میں نیوزی لینڈ میں زلزلے سے 4افراد اور 4جنوری 1857ء میں کیلیفورنیا میں ایک فرد ہلاک ہوا اسی سال اٹلی میں زلزلہ سے 11ہزار افراد ہلاک ہوئے تھے۔
$$$123$$$
1931ء میں نیوزی لینڈ میں زلزلے سے 258افراد کی جانیں ضائع ہوئیں۔
$$$123$$$
1932ء اور 1933ء کا سال چین و جاپان کے لئے بُرا ثابت ہوا جس میں 2زلزلوں سے چین کے 70ہزار اور جاپان کے تقریباً 3ہزار افراد جان سے ہاتھ دھو بیٹھے۔1933ء میں ہی کیلیفورنیا میں معمولی شدت کے زلزلے سے 115افراد موت کا شکار ہوئے۔ 1934ء میں ہندوستان کے صوبہ بہار میں زلزلے سے 13ہزار افراد لقمہ اجل بنے۔
$$$123$$$
1935ء میں تائیوان میں زلزلے سے 3279افراد ہلاک ہوئے۔1960ء کے دوران مراکش میں زلزلے سے 10ہزار افراد لقمہ اجل بنے،اسی سال چلی میں بھی زلزلے سے 5700 افراد کی جانیں ضائعہوئیں۔ 1990ء میں ایران میں زبردست زلزلہ آیا جس سے 35ہزار (بعض اندازوں کے مطابق 50ہزار)،1991ء میں ہندوکش سے افغانستان تک زلزلے میں 500 2005ء میں انڈونیشیا میں زلزلے سے 1313جبکہ2013ء پاکستان کے صوبہ بلوچستان کے شہر آوار ان میں آنے والے زلزلہ میں 5000افراد جاں بحق ہوئے تھے۔
$$$123$$$
ترکی اور یونان میں آنے والے حالیہ زلزلوں میں ترک اور یونان حکومتیں زلزلے سے متاثرہ افراد کے لئے ہر ممکن ریلیف کے اقدامات کر رہی ہیں ان کٹھن حالات میں صدر رجب طیب اردگان کا عزم بھی قابل دیدنی ہے،متاثرہ علاقے میں امدادی سرگرمیوں کیلئے تمام مشینری استعمال میں لائی جا رہی ہے،تمام ادارے اور وزراء پوری طرح مستعد ہیں۔پاکستان نے ہمیشہ مشکل میں گھرے ممالک کا ہر ممکن ساتھ دیا ہے اور اب ترکی میں ہولناک زلزلے کے نتیجے میں جانی و مالی نقصان پر دنیا بھر کی طرح وزیراعظم پاکستان نے بھی ترک حکومت اور عوام سے اظہار یکجہتی کرتے ہوئے ہر ممکن تعاون کی یقین دہانی کروائی ہے جو کہ قابل تحسین اقدام ہے۔
$$$123$$$
وفاق اور سندھ حکومت کے مابین کراچی جس وقت کے پرکشش ساحلی جزیروں پر حق ملکیت کے حصول کے لئے ”سیاسی جنگ“ جاری تھی عین اسی وقت ملک دشمن عناصر نے وطن عزیز پاکستان کے ایک نامور عالم دین اور جامعہ فاروقیہ کراچی کے مہتمم شیخ الحدیث مولانا ڈاکٹر عادل خان کو ا ن کے ڈرائیور سمیت ایک ٹارگٹڈ حملے میں شہید کر دیا جیسا کہ حدیث رسول مقبول صلی اللہ علیہ وسلم ہے کہ ”موت العالِم،موت العالَم“ یعنی ایک عالم کی موت تمام زمانے کی موت ہوتی ہے لہٰذا دہشت گردی کی اس المناک کارروائی نے درد دل رکھنے والے پاکستانی کو انتہائی رنج و صدمہ میں مبتلا کر دیا لیکن افسوس صد افسوس کہ یہ سانحہ بھی ہمارے ملک میں جاری ”سیاسی جنگ“ کے لئے وجہ تعطل یعنی سیز فائر کا باعث نہیں بن سکا ہاں!اتنا ضرور ہوا کہ بس ایک دن کے لئے مولانا ڈاکٹر عادل خان کی شہادت کے متعلق سندھ حکومت اور وفاقی حکومت کے وزراء کی جانب سے معمول کے تعزیتی بیانات جاری کئے گئے اور اگلے دن پھر سے سب اہل سیاست اپنی اپنی ”سیاسی دُکانداری“ چمکانے میں مصروف ہو گئے بظاہر مولانا ڈاکٹر عادل خان کی شہادت کے واقعہ کا ملک میں جاری غیر معمولی اور جارحانہ سیاسی کشمکش سے براہ راست کوئی تعلق تو نہیں بنتا مگر پھر بھی یہ کہنا عین قرین قیاس ہو گا کہ اہل سیاست کی کبھی نہ ختم ہونے والی آپس کی”معاندانہ چپقلس“نے ملک دشمنوں کو ایک آسان اور سنہری موقع ضرور مہیا کیا ہے کہ جس کا فائدہ اٹھا کر مولانا ڈاکٹر عادل خان جیسی صلح جو اور امن کی داعی شخصیت کو ایک دہشت گردی کی کارروائی میں شہید کر دیا گیا،واضح رہے کہ ڈاکٹر عادل خان کی شہادت ملک میں بالعموم اور شہر کراچی میں بالخصوص فرقہ وارانہ فسادات کروانے کی ایک جامع سازش ہے جس کے تانے بانے براہ راست بھارتی خفیہ ایجنسی را کے ساتھ جا ملتے ہیں کیونکہ بھارت کی شدید ترین خواہش ہے کہ آنے والے ایام میں پاکستان کے اندر فرقہ وارانہ فسادات کی آگ پر سیاسی احتجاج کا تیل چھڑ کر بدامنی کے شعلوں کو اتنا زیادہ بڑھاوا دے دیا جائے کہ دنیا ایک بار پھر سے ریاست پاکستان کے پرامن چہرے پر دہشت گردی کا لیبل چسپاں کرنے پر مجبور ہو جائے جبکہ ہمارے اس اندیشہ کو تقویت پہنچانے والے چند واضح اشارے ابھی سے موصول ہونا شروع ہو گئے ہیں اگر ان رموز کا بغور مشاہدہ کیا جائے تو منکشف ہوتا ہے کہ بعض بد طینت افراد کی جانب سے ڈاکٹر عادل خان کی شہادت کے واقعہ کو بنیاد بنا کر ملک بھر میں فرقہ وارانہ فسادت کی آگ بھڑکانے کی بھرپور عملی کوششوں کا باقاعدہ آغاز بھی کر دیا گیا ہے،اس حوالے سے سوشل میڈیا پر اہلسنّت و الجماعت پاکستان کے صدر علامہ اورنگزیب فاروقی کی جانب سے جاری کردہ ایک بیان جس میں انہوں نے کہا تھا کہ”وفاقی حکومت سمیت پاکستان کی تمام ایجنسیز 24گھنٹے کے اندر مولانا ڈاکٹر محمد عادل خان کے قاتلوں کو گرفتار کرکے منظر عام پر لائیں بصورت دیگر ملک بھر میں شدید ترین احتجاج کیا جائے گا“کی بعض شرپسند عناصر کی جانب سے مختلف تاویلیں اور تشریحات کرکے یہ تاثر پھیلانے کی کوشش کی جا رہی ہے کہ جیسے اگر دی گئی مقررہ ڈیڈ لائن تک مولانا ڈاکٹر عادل خان شہید کے قاتلوں کو گرفتار نہیں کیا گیا تو ملک بھر میں نظام زندگی کو مکمل طور پر مفلوج کر دیا جائے گا۔
$$$123$$$
سوشل میڈیا پر تیزی کے ساتھ پروان چڑھنے والے اس منفی تاثر کی جلد از جلد نفی ہونا ازحد ضروری ہے وگرنہ ذرا سی بداحتیاطی کسی مزید المناک حادثہ کا پیش خیمہ بھی بن سکتی ہے اس لئے ہماری اہلسنّت و الجماعت کی قیادت سے مخلصانہ گزارش ہے کہ مولانا ڈاکٹر عادل خان شہید کے قاتلوں کی گرفتاری کے لئے اپنا احتجاج حکومت ایوانوں تک پہنچانے کے لئے وہ ہی مستحسن رویہ اور طرز عمل اختیار کیا جائے جس کے داعی اور علم بردار خود مولانا ڈاکٹر عادل خان شہید اپنی ساری زندگی رہے ہیں۔
$$$123$$$
مولانا ڈاکٹر عادل خان شہید علمائے حق کے اس قبیلہ کے سرخیل تھے،جسے گزشتہ چند برسوں میں سب سے زیادہ دہشت گردی کا نشانہ بنایا گیا لیکن اس کے باوجود انہوں نے ہمیشہ فرقہ وارانہ فسادات کے شعلوں پر پانی ڈالنے کو ہی اپنی اولین ترجیح بنائے رکھا کیونکہ مولانا بخوبی جانتے تھے کہ دہشت گروں کے مذموم عزائم ایک عالم کو قتل کرنے کے بعد ختم نہیں ہو جاتے بلکہ شروع ہوتے ہیں یہی وجہ ہے کہ مولانا ڈاکٹر عادل خان شہید نے دہشت گردی کا نشانہ بننے والے اپنے کئی محترم اساتذہ اور ہر دلعزیز شاگردوں کو اپنے ہاتھوں سے لحد میں اتارنے کے بعد بھی صبر و تحمل کا دامن ہاتھ سے نہ چھوڑا۔
$$$123$$$
انہوں نے اپنے متعلقین کو دہشت گردی کے ہر اندوہناک سانحہ کے بعد مذہبی رواداری کی فضا برقرار رکھنے کی ہی تلقین ہی کی،حیران کن بات یہ ہے کہ اپنی زندگی کی آخری تقریری میں بھی انہوں نے ملک میں جاری حالیہ فرقہ وارانہ فسادات پھیلانے کی کوششوں کو صبر،تحمل اور مذہبی ہم آہنگی کے ہتھیار سے ناکام بنانے پر ہی زور دیا تھا۔مولانا ڈاکٹر عادل خان صحیح معنوں میں دہشت گردی کی مشکل ترین سائنس کو سمجھنے والے ایک باعمل عالم دین تھے،بد قسمتی کی بات یہ ہے کہ ملک دشمن کے عناصر آہستہ آہستہ ایسے تمام اعتدال پسند علمائے حق کو دہشت گردی کا نشانہ بناتے چلے جا رہے ہیں جو اپنی علمی،فکری اور عملی کاوشوں سے پاکستان میں فرقہ وارانہ فسادات کروانے کی سازشوں کو ناکام بنانے کے حوالے سے خصوصی شناخت کے حامل ہیں ،چند برس قبل دہشت گردوں نے ہم سے جامعہ نعیمیہ کے مہتمم مفتی ڈاکٹر سر فراز احمد نعیمی شہید کو چھین لیا تھا اور اب کی بار مولانا ڈاکٹر عادل خان کو ہم سے دور کر دیا یہ دونوں علمائے کرام مذہبی ہم آہنگی اور رواداری کا ایک استعارہ تھے ان عظیم علمی و فکری شخصیات کے بچھڑنے کا غم اپنی جگہ مگر دوسری جانب ایک بہت بڑا دکھ اور المیہ یہ بھی ہے کہ ہمارے اہل سیاست کو احساس ہی نہیں کہ اعتدال پسند علمائے کرام کا ایک ایک کرکے دہشت گردی کا شکار ہو کر رخصت ہو جانا،مستقبل میں ریاست پاکستان کے لئے کس قدر سنگین خطرات اور مشکلات کا باعث بن سکتا ہے،ہمارے سیاسی قائدین کو جتنی فکر اور پریشانی اپنی کرپشن زدہ سیاست کو بچانے کی لاحق ہے، کاش!اتنی ہی لگن ریاست کو بچانے کی بھی ہوتی۔
$$$123$$$
امریکا بھر میں تیس لاکھ سے زائد مسلمان بستے ہیں،جن میں سے پندرہ لاکھ ووٹنگ کے لئے رجسٹرڈ ہیں ،جوکسی بھی امیدوار کی کامیابی میں اہم کردار ادا کریں گے۔امریکہ میں 3.45ملین مسلمان ملک کی کل آبادی کا ایک فیصد بنتے ہیں۔مسلمان تنظیموں کے مطابق اصل تعداد 70لاکھ سے بھی زائد ہے،صرف نیویارک سٹی میں ہی 8سے 10لاکھ مسلمان آباد ہیں۔ایک رپورٹ کے مطابق نیویارک سٹی میں کل رجسٹرڈ مسلمان ووٹروں کی تعداد 8لاکھ 24ہزار ہے جو امریکی انتخابات میں اہم کردار ادا کرتے ہیں۔
$$$123$$$
ایک سروے کے مطابق کل مسلم رجسٹرڈ ووٹرز کی 2تہائی یعنی تقریباً ساڑھے پانچ لاکھ ووٹرز ڈیمو کریٹ پارٹی کی حمایت کرتے ہیں جبکہ تقریباً ڈیڑھ لاکھ ووٹرز ری پبلکن کے حامی ہیں۔انتخابی مہم کے دوران ٹرمپ کی جانب سے مسلمانوں سے متعلق متنازع بیانات کے بعد اس تعداد میں مزید کمی واقع ہوئی ہے۔
$$$123$$$
تجزیہ نگاروں کا خیال ہے کہ جس رفتار سے امریکہ میں مسلمانوں کی آبادی بڑھ رہی ہے اس تناسب سے 2050ء تک امریکہ میں 81ملین مسلمان ہوں گے اور اسلام امریکہ کا دوسرا بڑا مذہب شمار ہو گا۔
$$$123$$$
ایک اندازے کے مطابق امریکہ میں آباد مسلمانوں میں 20 فیصد افراد ایسے ہیں جنہوں نے امریکہ ہی میں اسلام قبول کیا۔ایک اور تحقیق کے مطابق امریکہ میں مقیم 34فیصد مسلمان جنوبی ایشیائی ممالک سے آئے، 26فیصد عرب ممالک سے اور 25فیصد افریقی ممالک سے ہجرت کرکے آئے۔امریکی آئین اور قوانین کے مطابق مذہب کی بنیاد پر کسی بھی شہری یا سیاحت کے لئے آنے والے افراد کی تخصیص نہیں کی جاتی۔
$$$123$$$
تاہم مختلف مذہبی تنظیمیں اور کمیونٹی گروپ اپنے طور پر فلاحی کاموں کے لئے اعداد و شمار جمع کرتے ہیں جنہیں مختلف تحقیقی ادارے شائع کرتے رہتے ہیں۔متعدد رپورٹس کے مطابق امریکہ میں 2016ء مساجد ہیں۔سب سے زیادہ مساجد نیو یارک میں ہیں جن کی تعداد 257ہے۔کیلیفورنیا میں 246،ٹیکساس میں 166،فلوریڈا میں 118اور نیوجرسی میں 109مساجد ہیں۔دیگر اسلامی ممالک کی طرح امریکہ میں بھی مسلک اور فقہی بنیادوں پر مساجد اور درس و تدریس کا کام کیا جاتا ہے ۔
$$$123$$$
امریکہ میں مقیم مسلم تارکین وطن نے بتدریج ایک منظم مقام بنا لیا ہے مگر ابھی تک برطانیہ کی طرح ابھی امریکہ کی مسلم آبادی کو وہاں کی پارلیمنٹ اور حکومت میں نمایاں مقام حاصل نہیں ہو سکا۔
$$$123$$$
تاہم امریکی ریاستوں مشی گن،فلوریڈا،وسکونسن اور پنسلوانیا میں،ان کے ووٹ کو خاص طور پر کار آمد بناسکتی ہے۔مشی گن میں بائیڈن زیادہ تر انتخابات میں ٹرمپ کی قیادت کر رہے ہیں۔
$$$123$$$
پولنگ سے یہ بھی پتہ چلتا ہے کہ مسلم ووٹرز کی بھاری اکثریت ڈیمو کریٹک پارٹی کی حمایت کرتی ہے۔مسلم شہری حقوق اور وکالت کرنے والی تنظیم،کونسل برائے امریکن۔اسلامک ریلیشنس کے حالیہ سروے کے مطابق 71 فیصد مسلمانوں کا کہنا ہے کہ وہ بائیڈن کو ووٹ دیں گے۔مشی گن مسلم کمیونٹی کونسل کے چیئرمین محمود الہدیدی کا کہنا ہے مسلمان امریکی ایک متنوع گروہ ہیں جو مشرق وسطی،افریقہ اور جنوب مشرقی ایشیاء سے آنے والے تارکین وطن کی لہروں پر مشتمل ہے،جن میں سے کچھ کا تعلق 1930ء کی دہائی کے اوائل سے ہے اور تقریباً پانچواں مسلمان امریکی نژاد سیاہ فام امریکی ہیں۔
$$$123$$$
اس بار امریکی صدارتی انتخابات میں لاکھوں مسلم ووٹرز کی اہمیت بڑھ گئی ہے۔امریکا کی کچھ اہم ریاستوں میں مسلمان ووٹرز کی تعداد آئندہ انتخاب میں اہم کردار ادا کر سکتی ہے، 2016ء انتخاب میں امریکی صدر 11ہزار سے کم ووٹ کے ساتھ مشی گن میں کامیاب ہوئے تھے جبکہ اس ریاست میں 15لاکھ مسلمان ووٹرز ہیں۔
$$$123$$$
نومبر میں ہونے والے امریکی صدارتی انتخابات کے نزدیک آتے ہی جوش و خروش بڑھ گیا ہے اور دیگر عوام کے ساتھ مسلم کمیونٹی بھی اس حوالے سے سر گرم ہو چکی ہے۔
$$$123$$$
پیو ریسرچ مرکز کے مطابق اگرچہ مسلمان امریکہ میں ایک فیصد ہے تاہم اہم ریاستوں میں ان کی اکثریت انتہائی اہمیت کا حامل ہے بالخصوص مشی گن،اوہایو و ویر جینا میں مسلم ووٹ بہت اہم شمار ہوتاہے۔مسلمانوں کا خیال ہے کہ اگر وہ کسی ایک پارٹی کی حمایت کریں گے تو وہ کلیدی کردار ادا کر سکتے ہیں۔34سالہ مسلمان امریکی خاتون فاطمہ سلمان کا کہنا ہے کہ وہ جوبائیڈن کو ووٹ دے گیں۔
$$$123$$$
سلمان کا کہنا ہے کہ ان کے تین بیٹے ہے اور وہ ٹرمپ کے آنے سے خوفزدہ ہے۔مسلمانوں کا خیال ہے کہ انتخابات کے بعد ٹرمپ کی جانب سے مسلمانوں پر سفری پابندیوں کا خاتمہ ہو سکتا ہے۔مسلم الیکشن مشیر فاروق میتا کا کہنا ہے کہ ہم سر گرمی سے مہم چلا رہے ہیں اور ہمارا کردار بہت اہم ہو گا۔ٹرمپ کے الیکشن مہم چلانے والے کورٹنی پارلا کا کہنا ہے کہ وہ مسلمانوں کے لئے مذہبی اور اقتصادی سہولتیں فراہم کرنے کے حوالے سے پر عزم ہے۔
$$$123$$$
مسلمانوں سے امتیازی سلوک اور کورونا بحران میں ناکامی ٹرمپ کے حوالے سے منفی پوائینٹس شمار کیے جاتے ہیں۔تجزیہ کاروں کے مطابق لوگ مجبوراً بائیڈن کو ووٹ دیں گے صرف ٹرمپ کی مخالفت میں،ورنہ وہ بائیڈن کے بھی زیادہ حامی نہیں۔امریکی مسلمانوں کو یہ حقیقت ماننا ہو گی کہ وہ امریکہ میں ایک چھوٹی اقلیت ہیں اور امریکی معاشرے میں دیگر بڑی اقلیتوں کے ساتھ مشترکہ مقاصد کی بنیاد پر بلا لحاظ مذہب معاشرتی اور سیاسی تعاون کرنا ہو گا۔
$$$123$$$
امریکہ کے مسلمانوں کو خود اپنے اوپر انحصار کرنا ہو گا۔مسلم دنیا کے کتنے حکمرانوں نے ڈ ونلڈ ٹرمپ کے مسلم مخالف بیانات پر ڈپلو میسی،پبلک بیانات کے ذریعے احتجاج کیا یا اس کے کاروبار کا بائیکاٹ کیا سرمایہ کاری واپس لی اور اپنے ملک میں اس کے کاروبار پر رسمی پابندی ہی کا اعلان کیا؟وہ بیچارے تو خود اپنی بقاء کی کشمکش میں غوطے کھا رہے ہیں۔
$$$123$$$
لہٰذا امریکی مسلمان آگے بڑھ کر اپنے ووٹ رجسٹر کرائیں دیگر اقلیتوں سے رابطے بڑھائیں مشترکہ پلیٹ فارم قائم کریں۔ دراصل صدر ٹرمپ کے مسلم مخالف رویے و بیانات نے بھی امریکہ کی مسلم اقلیت کو بھی خوف زدہ کر رکھا ہے۔
$$$123$$$
دوسری جانب دنیا کے مختلف حصوں سے آکر امریکہ میں آباد ہونے والے تارکین وطن 2020کے صدارتی انتخاب میں اہم قرار دئیے گئے ہیں۔
$$$123$$$
اعداد و شمار کے مطابق اس سال کے انتخابات میں امریکی شہریت اختیار کرنے والے دو کروڑ 30لاکھ افراد ووٹ کا حق استعمال کر سکتے ہیں۔تحقیقاتی ادارے پیو ریسرچ سنٹر کے مرتب کردہ اعداد و شمار کے مطابق جو امریکہ کی مردم شماری کی روشنی میں ترتیب دیئے گئے ہیں،بتاتے ہیں کہ اس سال تارکین وطن ووٹروں کی تعداد امریکہ کے کل ووٹوں کا 10فیصد ہو گی۔حالیہ رجحانات کو اگر دیکھا جائے ،تو نئے امریکی شہری جمہوری عمل میں جوش و خروش سے حصہ لیتے ہوئے دکھائی دیتے ہیں۔
$$$123$$$
ایل سیلواڈار سے تعلق رکھنے والی برینڈا سائین فیو گوس جو حال ہی میں امریکی شہری بنیں ،ایسے ووٹروں میں شامل ہیں۔وہ کہتی ہیں کہ وہ اپنے ووٹ کا حق استعمال کرنے کے لئے بے تاب ہیں،کیونکہ وہ سمجھتی ہیں کہ ووٹ ان جیسے لاطینی امریکیوں کو ایک آواز دیتاہے۔برینڈا جو دو بچوں کی ماں ہیں،قانونی طور پر 2010ء میں امریکہ آکر آباد ہوئیں اور اس سال امریکی شہری بننے کے بعد انہوں نے اپنے آپ کو ایک ووٹر کی حیثیت سے رجسٹر کرایا۔
$$$123$$$
امریکہ میں تمام سیاسی نظریات رکھنے والے گروپ،تارکین وطن ووٹروں کی اہمیت سے آگاہ ہیں۔لنکن پراجیکٹ نامی منصوبے کے بانی مائیک میڈرڈ کہتے ہیں کہ اس بات کی توقع ہے کہ امریکہ میں پیدا ہونے والے ووٹروں کے مقابلے میں تارکین وطن زیادہ شرح سے ووٹ ڈالیں گے۔ری پبلکن قومی کمیٹی کے ہسپانوی ذرائع ابلاغ کے ڈائریکٹریالی نیو نیز نے بتایا کہ ریپبلکن پارٹی امریکی شہریت اختیار کرنے والے تارکین وطن سمیت تمام شہریوں کے ساتھ مل کر کام کرنے کی اہمیت کو سمجھتی ہے کیونکہ تمام امریکہ شہری ووٹر ہیں۔
$$$123$$$
اس سال ووٹ کا حق استعمال کرنے کے اہل تارکین وطن شہریوں میں نئے لاطینی اور ایشیائی ووٹروں کا تناسب تقریباً دو تہائی ہے۔2016ء کے انتخابات میں 53فیصد لاطینی اور 52فیصد ایشیائی ووٹروں نے ووٹ ڈالے۔جبکہ ان رجحانات کے مقابلے میں امریکہ میں پیدا ہونے والے لاطینی ووٹروں کی شرح 46فیصد اور امریکہ میں پیدا ہونے والے ایشیائی ووٹرز کی شرح 25فیصد رہی۔
$$$123$$$
ووٹ کا حق استعمال کرنے والے تارکین میں سب سے زیادہ تعداد بالترتیب میکسیکو،فلپائین،بھارت اور چین سے آئے تارکین وطن کی رہی۔نیویارک،کیلی فورنیا اور ٹیکساس جیسی ریاستوں میں لاطینی ووٹروں کو نظر انداز کیا جاتا ہے۔فلپائن سے تعلق رکھنے والی اولیویا کوونٹو اس سال کے انتخابات کو امریکہ کے لئے بہت اہم سمجھتی ہیں وہ اس سال کوویڈ 19کے دوران امریکی شہری بنیں لیکن اس وبا کے باعث کوئی بھی عزیز یا دوست ان کی حلق برداری کی تقریب میں شریک نہ ہو سکے۔
$$$123$$$
کوونٹو اس سال اپنی والدہ کے ہمراہ تین نومبر کو ہونے والے انتخابات میں ووٹ ڈالیں گی۔انتخابات کی اہمیت پر بات کرتے ہوئے ان کا کہنا تھا کہ ان کے ذہن میں یہ سوچ بہت اہم ہے کہ اس سال کے انتخابات کا تعلق ان معاملات سے ہے،جو ان کی زندگیوں پر گہرے اثرات مرتب کریں گے۔
$$$123$$$
امریکہ سیاست بنیادی طور پر دو جماعتی نظام پر قائم ہے اور صدر ان ہی دو جماعتوں میں سے کسی ایک سے منتخب ہوتا ہے۔
$$$123$$$
رپبلکن پارٹی جو اقدامات پسند جماعت ہے اس کی طرف سے 2020ء کے صدارتی انتخاب میں صدر ڈونلڈ ٹرمپ کو نامزد کیا گیا ہے اور وہ چار سال کی صدارتی مدت مکمل کرنے کے بعد دوبارہ منتخب ہونے کی سر توڑ کوششیں کر رہے ہیں۔ڈیمو کریٹک پارٹی ایک لبرل جماعت ہے اور ان کے امیدوار جو بائیڈن ہے جو ماضی میں سابق صدر اوباما کے ساتھ آٹھ سال تک نائب صدر کے اہم عہدے پر فائز رہے ہیں اور سیاست کے میدان میں وسیع تجربہ رکھتے ہیں۔
$$$123$$$
امریکی سیاسی نظام میں اگر آپ امریکی شہری ہیں اور آپ کی عمر اٹھارہ برس یا اس سے زیادہ ہے تو ہر چار سال بعد منعقد ہونے والے صدارتی انتخاب میں آپ کو ووٹ کے ذریعے اپنی رائے دینے کا حق حاصل ہے۔بہت سی ریاستوں نے وقت گزرنے کے ساتھ ایسے قوانین منظور کی ہیں جن کے تحت ووٹ ڈالنے سے قبل شہریوں کو اپنی شناختی دستاویزات پیش کرنا ضروری ہو گیا ہے۔
$$$123$$$
ایوان نمائند گان کی تمام کی تمام 435نشستوں پر انتخاب ہو رہا ہے جب کہ سینیٹ کی 33نشستوں پر بھی نئے نمائندے چنے جائیں گے۔ووٹوں کی گنتی میں کئی دن لگ سکتے ہیں لیکن انتخاب کے بعد دوسری صبح ہی بڑی حد تک یہ واضح ہو جاتا ہے کہ انتخابی کامیابی کا سہرا کس کے سر سجے گا۔صدر ٹرمپ نے 2016ء میں نیویارک میں انتخابات کے دوسرے دن علی الصبح تین بجے اپنے حامیوں کے سامنے جیت کا اعلان کر دیا تھا۔نئے صدر اپنے عہدے کا حلف روایتی طور پر 20جنوری کو اٹھاتے ہیں اور اس تقریب کو افتتاحی تقریب کا نام دیا جاتا ہے جو امریکی دارالحکومت واشنگٹن ڈی سی میں کیپٹل بلڈنگ کی سیڑھیوں پر منعقد ہوتی ہے۔
$$$123$$$
ڈاکٹر سید محمد عظیم شاہ بُخاری
$$$123$$$
ملک پاکستان اور اس خطے کی تاریخ میں کچھ ایسے لوگ بھی ملتے ہیں جنہوں نے فنِ تعمیرکے حوالے سے بہت سی خدمات فراہم کیں (جیسے انہوں نے مساجد تعمیر کروائیں، کنویں کھدوائے ، مختلف جگہوں پر مسافر خانے بنوائے) لیکن ان کا نام تاریخ میں ہمیشہ کہیں چھپا ہی رہا اور انہیں اِس طرح سے کبھی نہیں سراہا گیا جیسا کہ ان کا حق تھا۔
$$$123$$$
نواب محمد اختیار خان، انہی میں سے ایک تھے جنہوں نے اپنے دورِ اقتدار میں ضلع رحیم یار خان کی تحصیلوں لیاقت پور اور خانپور کے گرد و نواح میں خوبصورت اور پاٸیدار مساجد تعمیر کروائیں۔
$$$123$$$
ساتھ ہی چولستان کے وسط میں موجود خوبصورت قلعے بھی انہی کے تعمیر کردہ ہیں۔ افسوس کہ ان کی تعمیر کرائی گئی مساجد کو کبھی ہاٸی لاٸیٹ نہیں کیا گیا جسکی وجہ شاید ان کی دور دراز موجودگی، پہنچنے میں دشواری اور اہلِ علاقہ کی بے توجہی ہے۔
$$$123$$$
افسوس یہ کہ آج کے دور میں بھی اختیار خان اور ان کی تعمیرات پر کوئی قابل ذکر مقالہ ، مضمون یا حوالہ بھی نہیں ملتا جو اس خطے کے تعلیمی اداروں کے لیٸے بھی ایک لمحہ فکریہ ہے۔
$$$123$$$
یہاں ذکر ہے اس تاریخی مسجد کا جس کے کھنڈرات قادر پور میں موجود ہیں۔ قادرپور خانپور تحصیل کا ایک قصبہ ہے جو ظاہر پیر اور فتح پور کمال کے ساتھ واقع ہے۔
$$$123$$$
چِٹی مسجد یا جامع مسجد قادر پور ( جسے کچھ لوگ مغل مسجد بھی کہتے ہیں جو غلط ہے) کے نام سے مشہور یہ مسجد تقریباً ڈھاٸی سو سال پرانی ہے جسے اس علاقے کے نواب، اختیار خان مندھانی نےمغلیہ دور حکومت میں بنوایا تھا۔
$$$123$$$
مسجد کو اندر باہر سے سفید چونا چونا کیا گیا تھا جس کی وجہ سے یہ چٹی مسجد کے نام سے مشہور ہو گئی۔ مغل دور میں بننے کی وجہ سے شاید لوگوں نے اسے ''مغل مسجد'' کہنا شروع کر دیا۔
$$$123$$$
اپنی تعمیر کے وقت یقیناً یہ ایک عظیم الشان مسجد ہو گی جس کو وقت کے تھپیڑوں نے اس حالت میں لا کھڑا کیا۔
$$$123$$$
مسجد کی چھت اور گنبد وغیرہ شہید ہو چکے ہیں۔ صرف ایک خستہ حال ڈھانچہ اور اینٹوں سے بنے بیرونی طرف کے کچھ گنبد باقی ہیں جس سے اس کی ساخت اور استعمال ہونے والے میٹیریل کا اندازہ لگایا جا سکتا ہے۔ کہیں کہیں کوئی نقش و نگار اور فارسی میں لکھی عبارتیں بھی نظر آ جاتی ہیں۔علاقے کے بزرگوں کے مطابق ان کے آباٶاجداد نے بھی اس مسجد کو اسی حالت میں دیکھا ہے اگرچہ اب یہ پہلے سے زیادہ خستہ حال ہو چکی ہے۔
$$$123$$$
2017 میں نیشنل ہاٸی وے کے کسی پراجیکٹ کو وزٹ کرنے سید علی باقر زیدی نامی شخص یہاں آٸے جنہوں نے اس مسجد کی بحالی و مرمت کے حوالے سے محکمہ آثار قدیمہ پنجاب کو ایک ای میل کی۔ حکومت کو کچھ ہوش آیا تو اسکی بحالی کا ٹھیکہ منظور کیا گیا اور آج کل اس مسجد کی بحالی کا کام شروع جاری و ساری ہے۔ ہمارے جانے پر معلوم ہوا کہ ملتان کے کاریگر اس مسجد کو بنائیں گے اور یقیناً عہدِ رفتہ کے اس شاہکار کو اسی حالت میں لے کر آنا ایک بہت بڑا چیلنج ہو گا۔
$$$123$$$
پتن منارہ دریائے ہاکڑہ کی وادی کااپنے تمدنی امتیازات کی وجہ سے پاکستان کے قدیم ماضی کا ایک شاندار تاریخی ورثہ ہے پتن منارہ کے کھنڈرات سے بدھ مت کی ایک پختہ خانقاہ کے آثار بھی ملے ہیں
$$$123$$$
پاکستان بھر سمیت دنیا کے مختلف ممالک سے سیاحت اور خاص طورپر تہذیب وثقافت کی ریسرچ کرنے والے سیاح جب تک رحیم یارخان کے اس قدیم پتن منارہ کا وزٹ نہیں کرتے انہیں اپنا سفر نامکمل محسوس ہوتاہے اور اس بات کی تصدیق معروف امریکی صحافی سنتھیا ڈان رچی نے بھی اپنے دورہ رحیم یارخان کے موقع پر کی۔پتن منارہ کیا ہے اور اسکی تاریخ کتنی پرانی ہے یہ آپ کو اس مضمون کے ذریعے معلوم ہوسکے گا۔
$$$123$$$
رحیم یارخان شہر سے قریبا ًچھ میل جنوب مشرق میں صحرائے چولستان کے خشک شدہ دریائے ہاکڑ ہ کے کنارہ ایک عظیم الشان قدیم شہراوراہم دریائی بندرگاہ کے کھنڈرات موجود ہیں۔یہ مقام اپنی باقیات اور دس میل کے حلقہ کے اندر موجود قدیم آثار کے اہم گروپ بندور،دروازہ ،کھوکھار کی وجہ سے اس دھرتی یا سر زمین کا نہیں بلکہ عالمی قدیم تاریخ کا ایک فقید المثال مظہر بن گیا ہے ۔
$$$123$$$
یہاں پر قدیم ہندو ،بدھ اور اسلامی عہد کی اہم نشانیان زبان حال سے گزشتہ زمانوں اور نسلوں کے تمدن او رشان وشوکت کی داستانیں سنا رہی ہیں دنیا کے تما م بڑے بڑے شہر عہد قدیم میں دریائوں کے کنارے آباد کئے گئے اور مختلف علاقوں کی تہذیبیں دراصل دریائوں کی ہی تہذیبیںکہلاتی ہیں ۔
$$$123$$$
اس اعتبار سے پتن منارہ دریائے ہاکڑہ کی وادی کااپنے تمدنی امتیازات کی وجہ سے پاکستان کے قدیم ماضی کا ایک شاندار تاریخی ورثہ ہے پتن منارہ کے کھنڈرات سے بدھ مت کی ایک پختہ خانقاہ کے آثار بھی ملے ہیں لہٰذہ اخلاقی اور روحانی طور پربھی اس کا ایک اونچا مقام ہے کیوں کہ یہاں پر نیکی، سچائی ،پاکیزگی اور پر ہیزگاری کا دور بھی گزرا ہے ۔
$$$123$$$
یہاں پر تعلیمی اور تبلیغی مراکز بھی قائم تھے اور ثقافتی ،مذہبی تہوار منائے جاتے تھے شیوارتری کا تہوار بڑی دھوم دھام سے منایا جاتا تھا سرسوتی دیوی کی بیٹی مہادیوی کا قصہ بھی اس قدیم شہر پتن منارہ سے منسوب ہے پتن شہر دریائوں کے مقام اتصال پر واقع تھا اور اسی دریائی محل وقوع کی وجہ سے اسے بے حد سیاسی ،عسکری اور تجارتی اہمیت حاصل ہوگئی تھی ۔
$$$123$$$
پتن منارہ کا قدیم شہر وادی سندھ کے عین وسط میں ہونے کی وجہ سے موئن جودڑو اور ہڑپہ کا ہم عصر رہا ہے ۔مگر پھر ایسا ہو ا کہ چولستان کا دریائے ہاکڑہ خشک ہو گیا اور اس جفرافیائی تبدیلی نے اعلی تہذیب وتمدن کے اس گہوارہ پر ویرانیاں مسلط کر دیں اور اب یہ ایک مدفون شہر کے چند کھنڈرات اور آثار سے زیادہ کچھ نہیں جہاں پر بارش کے بعد لوگ عہد قدیم کے سکے پتھر اور دھات کی دوسری قیمتی اشیاء تلاش کرنے جاتے تھے مگراب موجود ہ حکمرانوں اور بااثر لوگوں کی بے قدری نے وہاں پر واٹر ٹریٹمنٹ پلانٹ لگانے اور بے رحمانہ کھدائی اور الٹ پلٹ سے جہاں ان آثار کا ستیا ناس کر دیا ہے وہاں قدیم آثار کے متلاشیوں کے خواب بھی چکنا چو ر کر دیئے ہیں ۔
$$$123$$$
اکثر مورخین سکھر اور روہڑی کے قریب پہاڑی پر موجود شہر کے آثار کو الور کہتے ہیں اور اسے میوسی کینس کادارا لحکومت خیال کرتے ہیں ۔مگر متعدد مورخین نے جن میں لسمبرگ بھی شامل ہے اس سے اختلاف کیا ہے وہ’’ الور‘‘ کی موجود ہ جائے وقوعہ کو میوس سمجھتے اورکہتے ہیں کہ وہ جگہ جہاں سیوں سانگ(چینی سیاح) گجرات وکا ٹھیا واڑ سے ایک خاص فاصلہ طے کرکے پہنچاتھا ۔
$$$123$$$
علاوہ ازیں ممتاز مورخ ودانشور سید نور علی ضامن حسینی مرحوم نے تاریخی اور جغفرافیائی شہادتوں کے ساتھ یہ بات ثابت کی ہے کہ اس کی عمارت ،قلعہ اور کئی میل میں پھیلی ہوئی نشانیوں اور باقیات کو سامنے رکھ کر دیکھا جائے تو سندھ میں اس سے زیادہ خوبصورت معیاری،وسیع اور خوشحال شہر کے آثار اور کہیں نہیں ملتے ۔
$$$123$$$
سکندر اعظم نے اسی شہر کو اپنا دوسرا بڑا مرکزبنا یا اور جنوب مغربی علاقوں کے حاکم آکسی کینس کے خلاف فوجی مہم کا آغا ز بھی پتن منارہ ہی سے کیاکیوں کہ ایرانیوں کے ایک حلیف کی حیثیت سے سکندر اعظم کے لیے اس کا زیر کرلینا بہت ضروری تھا ۔
$$$123$$$
لیسمبرگ کا یہ بھی خیال ہے کہ سکندر کے عہد کا شہر جسے یونانی ’’بیناگارا‘‘کہتے ہیں بھی ’’الور‘‘کے قریب ہی تھا ۔اگر سید نور علی ضامن حسینی کی رائے کو صحیح خیا ل کیا جائے تو پھر پتن کے قریب علاقہ بندور کو "بینا گارا” تسلیم کرنا پڑ ے گا ۔علاوہ ازیں کھوکھار ،دروازہ ،اور بندورکے قدیم آثار اور نشانیاں پتن کے دس میل کے اندر اندر موجود ہیں ۔
$$$123$$$
جن سے پتن کی وسیع منصوبہ بندی کی شہادت ملتی ہے ۔غلہ کے گودام ،فروش گاہ افواج ،محلات اور معبدالگ الگ سمتوں میں تعمیر کئے گئے تھے ۔
$$$123$$$
اگر ان شواہد کو سامنے رکھ جائے تو چینی سیاح کی آمد کے وقت بھی سندھ کا دارالحکومت یہی شہر پتن منارہ قرار پاتا ہے ۔جیسا کہ ہیون سانگ نے اپنی یاداشتوں میں اس شہر کو ’’پی پین پولو‘‘کا نام دیا ہے ۔ماہر ین کے نزدیک پتن منارہ بدھ معبد کی عظیم عمارت کا بلندوبالا ٹکڑ ا ہے’’ سر آرل سٹائن نے تو برصغیرمیں اس عمارت کو دوسری صدی عیسوی کی بہتر ین تعمیرات میں شمار کیا ہے ۔
$$$123$$$
بڑی بڑی پختہ انیٹوں کی یہ عمارت جس کی کرسی موجودہ سطح زمین سے پندہ فٹ بلند ہے اور اس کے اوپر 26فٹ بلند عمارت 12مربع فٹ عرض کے ساتھ موجو د ہے ۔موجودہ کھنڈ ر کے اردگر د گول محر ابوں کے نشانات سے ظاہر ہو تا ہے کہ موجودہ برج جو دُور سے اب تک مینار معلوم ہوتا ہے کسی عظیم مرکزی عمارت کا ایک حصہ ہے ۔اور اس ایک ٹکڑے سے اعلی طرز تعمیر کا انداز لگا یا جا سکتا ہے ۔
$$$123$$$
‘‘کرنل ٹاڈ وقائع راجھستان نے دسویں صدی عیسوی میں پتن کو ایک ہندو راجہ کا پایہ تخت بیان کیا ہے ۔انہوں نے وہاں پر ایک شاندار معبد کا تذ کر ہ کیاہے اور کہا ہے کہ اس عمارت کی جانب مشرق میں ایک بہت بڑے قلعے کے آثار موجود ہیں ۔درمیان میں ایک اونچی اور مرکزی جگہ ایک ہندو مندر تھا جہاں شیو ارتری کا تہوار ہر سال دھوم دھام سے منایا جاتا تھا ۔
$$$123$$$
دور دور سے ہند و حکمران رئوسا یہاں حاضر ی دیا کرتے تھے ۔سندھ بیکا نیر اور جیسلمیرکے مہار اج گان اس مندر پر حاضری کو بہت بڑی سعاد ت خیال کرتے تھے ۔کرنل منچن جو ریاست بہاول پور میں متعین انگریز ریذیڈ نٹ تھے بیان کرتے ہیں کہ پتن کی بدھ عمارت کے اندرونی پلستر کو اکھاڑنے سے وہاں کچھ سندھی عبارت درج پائی گئی جس کے متن کا مفہوم کچھ اس طرح تھا میں نے ہر قسم کے منافع سے آدھ آنہ فی روپیہ مندر کو بجھوانے کا اقرار کیاکرنل منچن کہتے ہیں کہ اس عمارت سے یہ بھی انداز ہو تا ہے کہ 1559ء اور 1569ء میں کچھ اشیاء یہاں بہت دور سے لائی گئیں ۔
$$$123$$$
عمارت میںشیروں کے سروں کی تصویر بھی بنی ہوئی تھیں۔ بعض روایات سے پتہ چلتا ہے کہ یہ عمارت کئی منزلہ تھی ۔اور اس کے نیچے کئی تہہ خانے تھے ۔موجودہ حصہ مرکزی عمارت کا وسطی حصہ تھا ۔جس کے چاروں طرف خوبصورت برج تھے ۔جو اوپر جا کر مرکزی عمارت کا حصہ بن جاتے تھے۔ پتن منارہ کے اس موجود ٹکڑ ے کے حسن تعمیر کو دیکھ کر صدی پہلے اس کے ایشیائی حسین اور شاندار عمارت ہونے کایقین ہوجاتا ہے ۔
$$$123$$$
مسلم دور مغل بادشاہ اکبر کی عہد کی سندات سے پتہ چلتا ہے ۔کہ یہ شہر پتن پور کہلاتا تھا ۔آئین اکبری میں صوبہ سیوستان کے ایک پر گنہ کے طورپر پتن پور کاذکر ملتا ہے ۔یہ بھی مشہور ہے کہ فتح سومنات کی طرف جاتے ہوئے سطان محمود غزنوی بھی اسی راہ سے گزرا تھا ۔
$$$123$$$
معلوم ہوتا ہے کہ دریا خشک ہوجانے سے اس علاقہ کی تما م زرعی اقتصادی تجارتی اور عسکری اہمیت ختم ہوگئی ۔
$$$123$$$
اور صر ف کہانیا ں اور قدیم معبد اور کھنڈرات باقی رہ گئے ۔اور جب عباسی دائود پوترئوں نے 1702ء میں ریاست بہاول پور کی بنیاد ڈالی تو اسوقت بھی اس شہر میں بد ھ عبادت گاہ اور ہندو مند ر موجو دتھے ۔واقعات سے پتہ چلتا ہے کہ ایک عباسی دائود پوتر ہ سردار فضل علی ہلانی نے بدھ خانقاہ اور ہندو مندر کی پختہ اینٹیں اکھڑ و اکر دین گڑھ اور بھاگلہ کے قلعوں کی تعمیر میں استعمال کرائی تھیں ۔
$$$123$$$
کہتے ہیں کہ 1876ء میں کرنل منچن نے بدھ معبد کو کھنڈرات کے قر یب کھدائی کرائی تھی ۔لیکن کوئی خاص چیز نہ ملی اس دوران کچھ لیس دارمادہ برآمد ہوا ۔جس پر بڑی بڑی زہریلی مکھیاں تھیں جن کے کاٹنے سے کئی مزدور موقع پر ہی ہلاک ہوگئے ۔اس لیے کا م بند کر دیا گیا ۔
$$$123$$$
گزٹیئر1904 کے مطابق یہ شہر ایک سومربع میل پر محیط ہونے کی روایات معروف ہیں ۔پتن کے نواح میں پانچ میل دور کھوکھار ،چار میل دور بندور اور مشرق کی جانب پانچ میل کے فاصلہ پر دروازہ کے نام سے قدیم آبادیوں کے نشانات ہیں ۔
$$$123$$$
بندور میں غلہ گودام کے آثار ہیں ۔جورعایاسے جمع کی جاتی تھی ۔کھوکھار کے آثار سے کچھ واضح نہیں ہوتا دروازہ شہر میں راستہ بیان کیا جاتاہے ۔کرنل ٹاڈ جس پتن کا ذکر کرتا ہے وہ پتن دسویں صدی عیسوی میں سومرہ سمیت میں کسی ریاست کا صدر مقام رہا ہو گا ۔دسویں صدی میں سومرہ قبیلہ نے پتن کو دوبارہ تعمیر کیا اور جس کا یہ دار الخلافہ رہا ۔پتن کو پتن پوربھی کہا گیا جیسا کہ اکبر کے دور کے کچھ ریکارڈ میں ملتا ہے جو کہ اسکے آس پاس رہنے والے لوگوں کے قبضے میں ہے لیکن آئین اکبری میں پتن کا ذکر کہیں نہیں ملتاماسوائے ایک مقام کہ سیوستان کاسر کا ر جو کہ یہ پتن ہو سکتا ہے اور نہیں بھی۔
$$$123$$$
ایک روایت کے مطابق غزنی کا محمود سومنات کو جاتے ہوئے جب پتن سے گزرا تو وہ ہاکڑہ کی جنوب مغربی شاخ کی طرف سے آگے بڑھا ۔جو کہ ان دنوں بہتی تھی اور اسکی فوج اتنی زیادہ تھی کہ جو گھوڑے آگے بگھیوں میں لگے ہوئے تھے وہ گھاس کھاتے تھے جبکہ پیچھے آنے و اے گھوڑوں کو زندہ رہنے کے لیے آگے والے لدھ کے پر گزار ہ کر نا پڑتاتھا ۔ہندو راجے اور سندھ کے سردار بیکا نیر اور جیسلمیر اٹھارہویں صدی کے آغاز تک اس مینار پر آیا کرتے تھے اور یہاں سالانہ میلہ منا یا جاتاتھا منگھ کے مہنیے میں جسے سیوارتری کہا جاتاتھا
$$$123$$$
ان دنوں پنج کو دریائے سند ھ کا اضافی پانی ملتا تھا اور پتن ایک پر کشش علاقہ تھا وہاں ایک سات کمروں پر منتقل کھوکھلی عمارت تھی ۔
$$$123$$$
ہر کمرے کی چھت اور فرش پتھر کے تھے ان کے درمیان دو تالاب بنے ہوئے تھے جنہیں اس میلے کے دوران ایک کو دو دھ اور دوسرے کو پانی سے بھر دیا جاتا تھا اور ایک بابا رتہ یا حاجی رتہ یہ مقدس دودھ اور پانی آنیوالوں میں تقسیم کر تا تھا۔
$$$123$$$
نواب محمد بہاول خان سوئم کے دور حکومت (1840)میں اوگر ذات کے ایک جوگی کے حوالے تھا اس مقدس عمارت کا انتظام کرتاتھا ۔
$$$123$$$
کہاجاتاہے کہ اس نے خود کو نمک کے ایک ڈھیر میں دفن کر کے اپنی زندگی ختم کر لی ۔جوگی کے شاگردوں نے پرانی رسومات ترک کر دیں اور وہاں لنگ مڑھی بنا دی ۔اس سے بانجھ ہندو عورتیں جو بچے جننا چاہتی ہو ں ٹھیک ہو نے لگیں ۔لنگ پوجا اتنی مشہور ہوئی کہ مسلم عورتوں نے بھی ماڑھی آنا شروع کر دیا اس وجہ سے روایتی مسلمانوں کے غصے کو ہوا ملی اورانہوں نے اس عمارت کو تباہ کر دیااور اسکے کھنڈر پر مسجد تعمیر کر دی ۔
$$$123$$$
اسی مقام پر ایک تاریخی قصبہ سرواہی ہے یہاں ایک کنویں کی کھدائی سے ایک کتبہ برآمد ہوا جو 1413 ء سمہ حکمران جام سکندر نے سرواہی میں پختہ اینٹوں کا ایک کنواں بنوایا تھا جس پر سرائیکی زبان کے تین شعر کنداں تھے ۔سٹیٹ گزٹیئر مطبوعہ 1904 کے مطابق سندھی لوک کہانی مو مل اور مہندرا کا ایک کردار” مہندرا” سرواہی کا ایک سردار تھا اس وقت ” ھمیر سومرا ” پتن منارہ کا حکمران تھا۔
$$$123$$$
ڈاکٹر حامدمرچنٹ، جامعہ ہڈرسفیلڈ، انگلینڈ 
$$$123$$$
ڈراونی فلموں میں اکثر آپ نے بدروحوں کی کہانی سنی ہوگی جو دنیا میں بٹھکتی رہتی ہیں اور کسی اانسانی جسم میں پنہاں ہو کر اپنی تباہ کاریاں دکھاتی ہیں۔ وائرس کی مثال بھی کچھ اسی طرح ہے، جسکا کوئی جسم نہیں اور یہ کسی جاندار خلیہ کے اندر داخل ہو کر اسکےنظام کو اپنے قبضہ میں کر لیتا ہے۔ وائرس کی اسی خصوصیت کی وجہ سے یہ بیکٹیریا اور دیگر خوردبینی جاندار سے مختلف ہے۔
$$$123$$$
بیکٹیریا اور دیگر خوردبنی جاندار کا اپنا جسم یعنی خلیہ ہوتا ہے اور ان میں اپنی افزائشِ نسل کی صلاحیت بھی موجود ہوتی ہے۔ اسکے برعکس وائرس اپنی افزائش نسل نہیں کر سکتے جب تک وہ کسی زندہ خلیہ میں داخل ہو کر اسکو اپنے حکم کے تابعدار نہیں بنا لیتے۔ وائرس کسی بھی جاندار خلیہ کے اندر داخل ہونے کی کوشش کرتے ہیں تاکہ اس خلیے کے اندرونی نظام کو اپنے قابو میں کر کے اپنی افزائشِ نسل کر سکیں۔
$$$123$$$
چاہے وہ پودے ہوں، پھول یا پھل، یا پھر کیڑے مکوڑے یا پھر بڑے جانور مثلاً چوہے، کتے، بلی، یا گائے، بکری وغیرہ۔ اسی طرح وائرس انسانوں کےخلیہ میں بھی داخل ہوکر انکو اپنے قبضہ میں کر سکتے ہیں۔
$$$123$$$
یوں تو بے تحاشہ وائرس اس سرذمین پر پائے جاتے ہیں مگر بہت کم وائرس ہی کسی جاندار چیز کے خلیہ میں داخل ہو پاتے ہیں۔ جس طرح ہم اپنے گھر اور جائداد کی حفا ظت کے لئے سیکیورٹی کا انتظام کرتے ہیں اسی طرح ہر جاندار خلیہ کے داخلی راستوں پر بھی سخت نگرانی ہوتی ہے اور یوں ہی کوئی وائرس منہ اٹھا کر داخل نہیں ہوسکتا۔
$$$123$$$
جن وائرس کو کسی جاندارکے خلیہ میں داخل ہونے کی کنجی مل جائے وہ اندر داخل ہو کر تباہی پھیلا سکتے ہیں۔ ان کو بیماری پھیلانے والے وائرس بھی کہتے ہیں۔ کچھ وارئس صرف پودوں کے خلیے میں داخل ہونے کی صلاحیت رکھتے ہیں اسلئے وہ صرف پودوں میں بیماری پھیلاتے ہیں جبکہ کچھ جانوروں میں اور کچھ انسانوں میں۔ پودوں اور جانوروں میں بیماری پھیلانے والے وائرس عموماً انسانوں کے خلیے میں داخل نہیں ہو پاتے اسلئے انسانی صحت کے لئےبے ضرر ہوتے ہیں، مگر کچھ وائرس ایک قسم کے جاندار سے دوسرے جاندار میں منتقل ہونے کی صلاحیت رکھتے ہیں ، دورِ حاضر میں بین الاقوامی طور پر تباہی پھیلانے والا کرونا وائرس بھی ان وائرس کی ایک قسم ہے۔
$$$123$$$
جب کوئی بھی وائرس جسم میں داخل ہوتا ہے تو ، اس کا بنیادی مقصد افزائش نسل ہوتا ہے، اسلئے وہ جاندار کے خلیہ کو اپنے قابو میں کرتے ہی اسکو افزائش پر مجبور کر دیتا ہے، وہ خلیہ ایک سے دو خلیوں میں بٹ جاتا ہے اور پھر دو سے چار، اور پھر چار سے آٹھ اور دیکھتے ہی دیکھتے سینکڑوں اور ہزاروں کی تعداد میں اس خلیہ کی نسل بڑھنے لگتی ہے۔ دلچسپ بات یہ ہے کہ خلیہ بزات خود وائرس کی ایک کاپی ہر نئے پیدا ہونے والے خلیے کے اندر نہ چاہتے ہوئے بھی منتقل کر دیتا ہے۔
$$$123$$$
اسطرح وائرس کی نسل بھی خلیہ کے ساتھ ساتھ تیزی سے بڑھنے لگتی ہے اور وہ جاندار کے جسم کے تمام وسائل اپنے مفاد میں بروئے کار لاتے ہوئے تیزی سے پورے جسم میں پھیلنے لگتا ہے۔ 
$$$123$$$
مزے کی بات یہ ہے کہ جب وائرس کسی متاثرہ شخص کے خلیوں کے اندر ہوتا ہے تو یہ بظاہر مدافعتی نظام کے خلیوں سے پوشیدہ ہوتا ہے۔ تاہم متاثرہ خلیات اپنی بیرونی سطح پر اشارے کے طور پر نشانی ظاہر کر دیتے ہیں۔
$$$123$$$
جس طرح اگر کسی دروازے پر خطرہ کی علامت لگی ہو تو آپ چوکنہ ہو جاتے ہیں۔ اسی طرح خلیہ کی بیرونی سطح پر اس علامت کو دیکھ کر جسم کے مدافعتی نظام کے خلیوں کو پتا چل جاتا ہے کہ کن خلیوں کے اندر وائرس موجود ہے۔ ٹی سیل نامی مدافعتی خلیوں کی ایک قسم ان اشاروں کو پہچان کر فوراً مخصوص دفاعی ہتھیا ر جنہیں اینٹی باڈی کہتے ہیں تیار کرتے ہیں جو وائرس ذدہ خلیوں سے چمٹ جاتے ہیں اور انکو ختم کر دیتے ہیں۔
$$$123$$$
 اس عمل میں جیت کا دارومدار اسبات پر مبنی ہے کہ جسم کا مدافعتی نظام کتنی تیزی سے حرکت میں آتا ہے اور کتنی تیزی سے اینٹی باڈیز کی تشکیل دیتا ہے۔ اگر وائرس کی افزائش نسل اینٹی باڈیز کی تشکیل سے تیز ہو تو جسم وائرس کے بروقت پھیلاؤ کو روکنے میں ناکام ہو جاتا ہے اور وائرس جسم کے مختلف اعضاء میں پھیلنے میں کامیاب ہو جاتا ہےا ور پھر اسکو روکنا مشکل ہو جاتا ہے۔
$$$123$$$
اگر یہی وائرس جسم میں پہلے بھی کبھی داخل ہوا ہو تو جسم کے مدافعتی نظام میں اسکو پہچاننے کی صلاحیت ہوتی ہے اور وہ اینٹی باڈی بنانے کا عمل بہت تیزی سے کر سکتا ہے۔ مگر جب وائرس کسی مریض کو پہلی بار متاثر کرتا ہے تو وائرس کی شناخت اور اینٹی باڈی بنانے کا عمل آہستہ آہستہ ہوتا ہے جسکی وجہ سے جسم کمزوری اور بیماری کی علامتیں محسوس کرنے لگتا ہے۔
$$$123$$$
 لیکن جب مدافعتی نظام وائرس سے چھٹکارا پا نے میں کامیاب ہو جاتا ہے تو عام طور پر بازیابی شروع ہوجاتی ہے۔مکمل طور پر صحتیا ب ہوجانے کے بعد بھی مدافعتی نظام وائرس کے متعلق معلومات اپنی یادداشت والے خلیوں میں محفوظ کر لیتا ہے تاکہ مستقبل میں دوبارہ حملہ ہونے کی صورت میں فوراً وائرس کا خاتمہ کیا جاسکے۔وائرس سے چھٹکارہ پانے کے بعد بے تحاشہ تعداد میں انیٹی باڈیز بچ جاتی ہیں جنکو جسم فوراً ضائع نہیں کرتا اور کچھ عرصہ تک اپنے اندر محفوظ رکھتا ہے تاکہ اگر وائرس اگر جسم میں کہیں چھپ کر بیٹھا ہو یا پھر دوبارہ سے کسی طرح جسم میں داخل ہو جائے تو یہ بنی بنائی تیار شدہ اینٹی باڈیز فوراً کام آسکیں اور وائرس کا بروقت خاتمہ کیا جاسکے۔
$$$123$$$
 یہ اینٹی باڈیز حرف عام میں وائرس کے خلاف امیونٹی کا کام کرتی ہیں اور بسا اوقات لمبے عرصہ تک موجود رہتی ہیں۔ اگر ایک مخصوص عرصہ تک وائرس دوبارہ داخل نہ ہو تو جسم ان اینٹی باڈیز کو توڑ کر حسبِ ضرورت دوسری انٹی باڈیز یا کیمیائی اجزاء جنکی اس وقت اشد ضرورت ہو، بنا لیتا ہے۔ اب جسم میں اس وائرس کے خلاف امیونٹی یا فوری مدافعتی صلاحیت ختم ہوجاتی ہے اور وائرس کے دوبارہ جسم میں داخلے کی صورت میں اینٹی باڈیز کی تیاری کا عمل پھر سے شروع کرنے کی ضرورت ہوتی ہے۔
$$$123$$$
انسانی جسم کے اس مدافعتی نظام کو سمجھنے کے بعد سا ئنسدانوں نے ویکسین ایجاد کی۔ کسی بھی ویکسین میں بیماری پھیلانے والے جراثیم کا کوئی ٹکڑہ، مردہ جراثیم یا پھرزندہ مگر کمزور شدہ جراثیم موجود ہوتا ہے جو ایک صحت مند انسان جسکا مدافعتی نظام ٹھیک کام کر رہا ہو، اسکے جسم میں داخل کر دیا جاتا ہے۔ ایسا کرنے سے انسانی جسم کا مدافعتی نظام قدرتی طور پر جراثیم کے خلاف مدافعتی عمل شروع کر دیتا ہے اور اینٹی باڈیز کی تشکیل دے کر اسکا خاتمہ کر دیتا ہے۔
$$$123$$$
اس عمل کے دوران صحتمند انسان کو بیماری کی ہلکی پھلکی علامات ظاہر ہوتی ہیں مگر چونکہ داخل شدہ جراثیم میں مکمل طور پر بیماری پھیلانے کی صلاحیت نہیں ہوتی اسلئے وہ اس بیماری کا شکار نہیں ہوتا۔ اس طرح تیار شدہ انٹی باڈیز اسکے جسم میں کچھ عرصہ تک بڑی تعداد میں موجود رہتی ہیں۔ اسطرح اگر خدا نہ خواستہ بیماری پھیلانے والا تاقتور جراثیم جسم میں داخل ہو جائے تو پہلے سےتیار شدہ اینٹی باڈیز کا یہ ذخیرہ اس جراثیم کو تباہ کاری پھیلانے سے پہلے ہی ختم کر دیتا ہے۔
$$$123$$$
اس کی مثال کچھ اسطرح ہے کہ جیسے اگر آپ کو دشمن کے حملے کی اطلاع پہلے سے مل جائے اور آپ اپنی دفاعی فوجوں کو حملہ سے پہلے چوکنا کر دیں تو دشمن کے کامیاب ہونے کے امکان بہت ہی کم رہ جاتے ہیں۔ اچھی بات یہ ہے کہ جراثیم عموماً جسم میں بہت بڑی تعداد میں داخل نہیں ہوتا اور اپنی تعداد انسانی جسم میں داخلے کے بعد اپنی افزائش نسل کے ذریعے بڑھاتا ہے اسلئے اگر دفاعی نظام پہلے سے تیار ہو تو جراثیم کا خاتمہ کافی آسان ہو جاتا ہے۔
$$$123$$$
کسی بھی جراثیم کے خلاف اس طرح کی مدافعتی قوت پیدا کرنے کے عمل کو ایمیونٹی حاصل کرنا کہتے ہیں۔ اس طریقے سے ایمیونٹی حاصل کرنے کے لئے انسان کا تندرست ہونا بہت ضروری ہے تاکہ وہ ویکسین کے انجیکشن کے بعد مدافعتی نظام کو بروئے کار لاتے ہوئے قدرتی طور پر انٹی باڈیز بنا سکے۔ اگر انسان کے جسم میں ایسا کرنے کی بھرپور صلاحیت نہ ہو تو ممکن ہے کہ ویکسین لگنے کے با وجود بھی ایمیونٹی پیدا نہ ہو اور بیماری لگنے کا خطرہ لاحق ہو۔
$$$123$$$
یہ بھی ممکن ہے کہ ویکسین لگنے سے انسان الٹا شدید بیمار ہوجائے۔ اسی لئے کسی بھی ویکسین کا استعمال ڈاکٹر کی ہدایت کے بغیر کرنا بہت خطرناک ہے۔ جن لوگوں کی صحت ٹھیک نہ ہو اور انکا مدافعتی نظام کسی وجہ سے کمزور ہو، ان کواگر بیماری قدرتی طور پر لگ جائے تو انکی جان کو خطرہ لاحق ہو سکتا ہے۔ ایسے لوگوں کو چونکہ ویکسین بھی نہیں دی جاسکتی اسلئے انہیں جزوی طور پر ایمیونٹی دے کر بیماری سی بچایا جا سکتا ہے۔
$$$123$$$
اس طریقہ میں صحتمند انسان کے خون میں موجود انٹی باڈیز کو نکال کر دوسرے انسان کے جسم میں منتقل کر دیا جاتا ہےتاکہ اسکو بیماری سے بچایا جا سکے۔ 
$$$123$$$
گویا اگر جسم ایک دفعہ کسی وائرل انفیکشن سے صحتیاب ہو جائے تو اصولاً ایک مخصوص عرصہ تک دوبارہ وہی وائرس اس پر حملہ وار نہیں ہو سکتا، پھر سوال یہ اٹھتا ہے کہ فلو اور دیگر وائرل انفیکشن بار بار کیوں ہوجاتے ہیں ؟ اسکی بنیادی وجہ وائرس کے جنیاتی مرکب میں تبدیلی ہےجسے جینیاتی ارتقاء بھی کہتے ہیں۔
$$$123$$$
اسکی مثال یوں ہے کہ اگر ایک فیکٹری میں آپ مزدورں کو آرام کے بغیر مسلسل کام کروائیں تووہ اپنا کام بخوبی سرانجام نہیں دے پائیں گے۔ اسی طرح جب جسم کے خلیہ وائرس کے زیر اثر مسلسل اور تیز رفتاری کے ساتھ افزائش نسل کرتے ہیں تو وہ وائرس کے جنیاتی مرکب کی کاپی کرتے وقت چھوٹی موٹی غلطی کر دیتے ہیں۔ جنیاتی مرکب میں یہ معمولی سی تبدیلی بعض اوقات اتنی معنی نہیں رکھتی مگر تبدیل شدہ مرکب کی مزید کاپی بننے کے دورآن یہ تبدیلی کا عمل جاری رہتا ہے اور وائرس کی شکل میں واضح تبدیلی پیدہ ہوسکتی ہے۔
$$$123$$$
اس تغیر کو سانسی ذبان مین میوٹیشن کہتے ہیں۔ یہ ایک عام عمل ہے اور اکثر ہمارے جسم کی افزائش کے دورآن ہماری صحتمند خلیوں میں بھی ہوجاتا ہے مگر فرق یہ ہے کہ ہمارے جسم میں تغیر پزیر خلیوں کو پہچاننے اور تباہ کرنے کے لئے انتہائی مؤثر نظام موجود ہے۔اس نظام کی خرابی کی صورت ہی میں مختلف قسم کے کینسر جنم لیتے ہیں۔ بہر حال وائرس میں یہ صلاحیت نہیں ہوتی کہ وہ اپنی جینیائی شناخت برقرار رکھ سکے ، اسلئے مسلسل تغیر پزیری کا شکار رہتا ہے۔
$$$123$$$
 اسطرح جب وائرس ایک جاندار سے دوسرے جاندار میں منتقل ہوتا ہے تو وہ بتدریج بدلتا رہتاہے۔ اور جب بہت ذیادہ تبدیل شدہ وائرس دوبارہ اسی انسان کے جسم کیں داخل ہوجائے جسکے جسم میں اس وائرس کی اینٹی باڈیز پہلے سے موجود ہوں تب بھی وہ انٹی باڈیز اسکے خلاف کام نہیں کرتیں اور نئی اینٹی باڈیز کی تیاری تک بیماری کی علامات دوبارہ ظاہر ہو جاتی ہیں۔
$$$123$$$
اس عمل کی وجہ سے وہ وائرس جوتیزی سی تغیر پزیر ہوتے ہیں، ہر سال بیماری پھیلاتے ہیں اور انکے خلاف لمبے عرصہ تک مدافعتی قوت یا امیونٹی کا برقرار رہنا مشکل ہوجاتا ہے۔ یہی وہ وجہ ہے کہ جسکی وجہ سے کرونا وائرس سے صحتیاب ہونے والے لوگوں کو دوبارہ بیماری لگنے کا خطرہ موجود ہے۔ سائنس ابھی مکمل طور پر نہیں جانتی کہ کرونا وائرس کس حد تک اور کتنی تیزی سے تبدیل ہو رہا ہے، اسلئے احتیاط بہت ضروری ہے۔
$$$123$$$
مختلف بیکٹیریل انفیکشن کے لئے طرح طرح کی ادویات جنکو ہم حرف عام میں انٹی بائیوٹکس کہتے ہیں، دستاب ہیں جو کافی موثر طریقے سے بیماری پھیلانے والے بیکٹیریا کا خاتمہ کر کے صحتیابی بخشتی ہیں۔ دنیا کی پہیلی انٹی بائیوٹک جسکا نام پینیسلن ہے، اسکی دریافت ایلگزینڈر فلیمنگ نے ؁۱۹۲۸ میں کی۔ اس دریافت سے پہلے نسل انسانی بے تحاشہ بیکٹیریل انفیکشن سے پریشان تھی اوربیشتر وبائی بیماریوں نے ماضی میں انسانوں کی بڑے پیمانے پر نسل کشی کی۔
$$$123$$$
 انٹی بائیوٹکس کی دریافت نے انسانی زندگی کو ایک نیا تحفظ دیا اسی لئے دنیا میں اسبات پر ذور دیا جاتا ہے کہ انٹی بائیوٹکس کا بے جا اور غلط استعمال نہ کریں کیونکہ ایسا کرنے سے بیکٹیریا انٹی بائیوٹکس کے خلف مدافعت پیدا کر لیتے ہیں اور وہ وقت دور نہیں جب انسانی غفلت اور جلد باذی کی وجہ سے کوئی ایسا بیکٹیریا جنم لے جس کے خلاف کوئی انٹی بائیوٹک کام نہ کرے اور وہ ماضی کی طرح ان گنت انسانی جانوں کے ضیاں کا سبب بنے۔
$$$123$$$
 خیال رہے کہ انٹی بائیوٹکس صرف بیکٹیریا کے خلاف ہی کام کرتی ہیں اوروائرس کے خلاف بالکل کام نہیں کرتیں۔ انٹی بائیوٹکس اور جسم کے مدافعتی نظام کی تیار کروہ اینٹی باڈیز کے درمیان بہت فرق ہے، انٹی باڈیز وائرس اور دیگر بیماری پھیلانے والے جراثیوں کا قدرتی طور پر خاتمہ کرتی ہیں۔ یہ اینٹی باڈیزجسم کا مداعفتی نظام قدرتی طور پر تیار کرتا ہے اور یہ عام طور پر دواؤں کی شکل میں دستاب نہیں ہوتیں۔
$$$123$$$
 وائرس کے خلاف عام طور پر جو دوائیاں استعمال کی جاتی ہیں انکو انٹی وائرل کہا جاتا ہے اورسائنس نے اب تک کئی انٹی وائرل میڈیسنز تیار کی ہیں جو مختلف وائرس کے خلاف افادیت رکھتی ہیں۔ چونکہ بیکٹیریا کی طرح وائرس کا اپنا کوئی جسم نہیں ہوتا اسلئے وائرس کو اسطرح نہیں مارا جاسکتا جسطرح انٹی بائیوٹکس بیکٹیریا کا خاتمہ کرتی ہیں۔ انٹی وائرل دوائیاں صرف وائرس کی افزائش نسل کے عمل کو روکتی ہیں اور ہمارے جسم کو اتنی مہلت مل جاتی ہے کہ مدافعتی نظام وائرس کے خلاف مناسب مقدار میں اینٹی باڈیز تیار کرکے اسکا خاتمہ کر سکے۔
$$$123$$$
اینٹی وائرل دواؤں کی بھی کئی اقسام ہیں اور وہ مختلف وائرس کی بناوٹ اور جنیاتی شکل کے مطابق ان کا نشانہ بناتی ہیں۔ ایسا ممکن نہیں کہ یہ دوائیں تما م وائرسوں کے خلاف یکساں مفید ہوں اسلئے بہت سی وائرل بیماریوں سے شفاء آج بھی انسانی جسم کے مدافعتی نظام کے مرونِ ملت ہے۔ 
$$$123$$$
اپنے عمدہ ڈیزائن، منفرد طرزِ تعمیر اور جاذبِ نظر خطاطی کی وجہ سے اس مسجد کو خاص شہرت حاصل ہے۔سردار رئیس غازی محمد نے یہ مسجد 1932 میں تعمیر کروانا شروع کی
$$$123$$$
رحیم یارخان ضلع تاریخ ، تہذیب وثقافت کے حوالے سے ایک خاص اہمیت رکھتا ہے ،تاریخی عمارتیں ہوں یا قلعے،دریا ہوں یا صحرا ،کھیت کھلیان ہوں یا شہری آبادیاں ہر لحاظ سے رحیم یارخان ایک الگ پہچان رکھتا ہے اور انہی پہچانوں میں ایک پہچان بھونگ مسجد بھی ہے جو فن تعمیر کا ایک شاہکار کہلاتی ہے۔ بھونگ مسجد تحصیل صادق آباد ضلع رحیم یار خان میں واقع ایک گائوں بھونگ میں موجود ہے۔
$$$123$$$
یہ مسجد بہاولپور سے240 کلومیٹرز اور رحیم یارخان سے تقریباً 55 کلومیٹر دور واقع ہے ۔ اپنے عمدہ ڈیزائن، منفرد طرزِ تعمیر اور جاذبِ نظر خطاطی کی وجہ سے اس مسجد کو خاص شہرت حاصل ہے۔سردار رئیس غازی محمد نے یہ مسجد 1932 میں تعمیر کروانا شروع کی، آپ کے جد امجد حضرت بہاوالدین زکریا رحمتہ اللہ علیہ کے خلفا میں سے تھے۔
$$$123$$$
رئیس محمد غازی اعزازی مجسٹریٹ اور بہاولپور اسمبلی کے رکن بھی رہے۔
$$$123$$$
کثیر مال و دولت ہونے کے باوجود انہوں نے درویشیانہ زندگی گزاری۔ دینی تعلیم کا حصول، عبادت و ریاضت، سماجی کاموں اور مختلف علاقوں میں مساجد کی تعمیر ان کی زندگی کا مشن رہا۔رئیس غازی محمد نے اپنے خاندانی محل نما گھرکے قریب 1932ءمیں بھونگ مسجد کی تعمیر کے لئے ہدایات دیں اور کثیر سرمایہ فراہم کیا۔ تعمیر کے ایک ایک مرحلے پر انہوں نے ذاتی دلچسپی لی۔
$$$123$$$
البتہ مسجد کی تعمیر کی نگرانی کے لئے ماسٹر عبدالحمید کو مقرر کیا جنہوں نے نہایت محنت اور توجہ سے مسجد کی تعمیر کی نگرانی کی۔ مسجد کی تعمیر کےلئے آسٹریا، ہنگری، اٹلی اور دیگر ممالک سے سنگِ سرخ، سنگِ مر مر، سنگِ خارا، سنگِ سرمئی اور سنگِ سیاہ منگوائے گئے۔ ان پتھروں کو کاٹنے اور تراشنے والے، ٹائلوں پر پھول بنانے والے، میناکاری و خطاطی کرنے والے، صندل کی لکڑی پر باریک اور نفیس کام کرنے والے، گلکاری کرنے والے، سونے کے پھول بنانے والے سیکڑوں کاریگروں کی خدمات حاصل کی گئیں۔
$$$123$$$
یہ مسجد 1932ءسے 1982ءتک تقریباً پچاس سال میں مکمل ہوئی۔ ان پچاس سالوں میں ہزاروں کاریگروں نے مسجد کی تعمیر میں حصہ لیا جن کا تعلق پاکستان اور انڈیا سے تھا۔ مسجد کی تعمیر کے دوران کئی کاریگر عمر رسیدہ ہو گئے، کئی انتقال کر گئے۔ ان کے بیٹوں اور بعض کے پوتوں نے یہ ذمہ داری سنبھالی۔ یوں تین نسلوں نے اس مسجد کی تعمیر میں حصہ لیا۔ تمام کاریگروں کو ان کی مہارت اور تجربے کی بنیاد پر اُجرت دی جاتی تھی۔
$$$123$$$
ماہر کاریگروں کا ہر طرح سے خیال رکھا جاتا بلکہ ان کے بچوں کی شادیوں کے اخراجات رئیس غازی محمد ادا کرتے تھے.مسجد کی تعمیر میں مصروف کاریگروں کے قیام و طعام کا انتظام بھونگ میں ہی کیا گیا تھا۔ بہت سی مراعات بھی ان کاریگروں کو حاصل تھیں۔ تب صادق آباد سے بھونگ تک مناسب ذرائع نقل و حمل موجود نہ تھے۔ نہ ہی پختہ سڑک تھی۔ لہٰذا بھاری مشینری اور تعمیراتی سامان صادق آباد ریلوے اسٹیشن سے بھونگ تک تقریباً 20 کلومیٹر کچے راستوں پر بیل گاڑیوں اور اونٹوں پر لاد کر لایا جاتا تھا۔
$$$123$$$
مسجد کی تعمیر کے لئے کوئی باقاعدہ نقشہ نہیں بنایا گیا تھا۔ ایک خاکہ رئیس غازی محمد کے ذہن میں تھا جس کے مطابق تعمیر کا آغاز کیا گیا۔ رئیس غازی محمد مختلف ممالک میں جاتے، وہاں کی مساجد دیکھتے اور جو چیز پسند آ جاتی اُس کے مطابق مسجد کی تعمیر میں تبدیلی کرواتے رہتے۔ اس طرح مسجد کے ڈیزائن میں کئی بار تبدیلی کی گئی ۔کئی حصوں کو دوبارہ بلکہ سہ بارہ بھی نئے سرے سے تعمیر کیا گیا۔
$$$123$$$
1950ءمیں ایک نئے مسئلے کی نشاندہی ہوئی کہ سیم کی وجہ سے مسجد کی عمارت کو نقصان پہنچنے کا خطرہ تھا۔ اس خطرے کے پیش نظر تب تک بننے والی تمام عمارت کو گرا دیا گیا اور 20 فٹ بلند ایک چبوترہ بنا کر اُس پر نئے سرے سے مسجد کی عمارت تعمیر کی گئی۔ اس سے مسجد کی پائیداری کے ساتھ خوبصورتی اور جلال و عظمت میں بھی اضافہ ہو گیا۔مسجد کی تعمیر کے دوران ہی 1975ءمیں رئیس غازی محمد کا انتقال ہو گیا۔
$$$123$$$
اُن کی وفات کے بعد ان کے بڑے بیٹے رئیس شبیر محمد نے مسجد کا کام کو آگے بڑھایا جو خود بھی درویش صفت انسان تھے۔ 1982ءمیں مسجد کی تعمیر مکمل ہوئی تو اسے بین الاقوامی شہرت حاصل ہوئی۔ دنیا بھر سے سیاح اس مسجد کو دیکھنے آنے لگے۔ اس کی خوبصورتی اور انفرادیت کی وجہ سے 1986ءمیں اسے تعمیرات کے شعبے میں آغا خان ایوارڈ بھی دیا گیا۔ 12 مئی 2004ءکو حکومت پاکستان نے اس مسجد کی تصویر والا ڈاک ٹکٹ بھی جاری کیا۔
$$$123$$$
بھونگ مسجد میں ایک وسیع دارالمطالعہ، مدرسہ اور وہ حجرہ بھی موجود ہے جہاں رئیس غازی محمد عبادت کیا کرتے تھے۔ مسجد میں داخل ہونے والا مرکزی دروازہ مشہد میں حضرت امام رضا کے مزار کے صدر دروازے جیسا ہے۔ اندر کئی ایکڑ پر مشتمل فواروں سے مزین وسیع لان ہے۔ راہداری سے گزر کر سیڑھیاں چڑھنے کے بعد مسجد کا صحن ہے جو سنگِ مرمر اور سنگِ سیاہ سے آراستہ ہے۔
$$$123$$$
یہاں بیک وقت دو ہزار نمازی نماز ادا کر سکتے ہیں۔ ایک بڑے گنبد کے نیچے خواتین کے لئے نماز پڑھنے کی جگہ مخصوص ہے جو خواتین کی جمعہ مسجد کہلاتی ہے۔ مسجد کے تمام دروازے ہاتھی دانت کے نفیس اور باریک کام سے مزین ہیں۔ مسجد کے برآمدے میں تقریباً 500 نمازی نماز ادا کر سکتے ہیں۔ یہ برآمدہ اٹھارہ ستونوں پر مشتمل ہے۔ ہر ستون ایک ہی جیسے قدرتی رنگ پر مشتمل آٹھ فٹ بلند ہے۔ مرکزی محراب کی تزئین و آرائش میں خالص سونا‘ چاندی اور قیمتی پتھر استعمال کیا گیا ہے۔ صندل کی لکڑی کا نہایت نفیس اور دیدہ زیب کام کیا گیا ہے۔ دلکش نقش و نگار‘ خوبصورت گلکاری اور منفرد ڈیزائن پر مشتمل یہ مسجد سیاحوں کو حیرت زدہ کر دیتی ہے۔
$$$123$$$
ارطغرل غازی ترک قوم کا ایک ہیرو ہو سکتا ہے۔بہادر لوگ سانجھے ہوتے ہیں سو تمام انسانیت کی ملکیت ٹہرتے ہیں۔مگر ایسی ادھار کی ملکیت اور اس پہ ستم یہ کہ وہ ملکیت جو اپنے اثاثہ جات ،اپنی ملکیت کو بھلا کر اپنای جاے اسکا کیا معانی اور کیا مطلب؟کیا ترکی والے بالاچ اور حمل کی داستان اپنے ٹی وی پر نشر کریں گے؟کیا احمد خان کھرل کو کوی برادر اسلامی ملک اپنے سکرین ٹائم پہ جگہ دے گا؟
$$$123$$$
ہم کیوں چائنہ کے ارطغرل بننے پر تلے ہیں ؟ہر بچہ بوڑھا جوان ایک ایسے آدمی کے سحر میں مبتلا نظر آتا ہے جس سے ہماری روایات،زبان حتی کہ شکل تک نہیں ملتی۔
$$$123$$$
وہ ترکوں کا ایک ہیرو ہو گا سو انکو مبارک۔ہمیں اپنے وطن اپنی مٹی کے ہیروز کو جاننے کا موقع دیں۔
$$$123$$$
سو ایک کمزور سی کوشش کر رہا ہوں اس حوالے سے اور تمام دوستوں سے ملتمس ہوں کہ اپنے ہیروز کے متعلق لکھیں تاکہ وہ خراج تحسین جوہم ایک اجنبی کو پیش کر رہے ہیں وہ اپنے پرکھوں کو پیش کریں۔
$$$123$$$
ابتدا کرتے ہیں ایک عظیم ہستی کے نام سے جنہیں تاریخ پالے خان کے نام سے جانتی ہے۔
$$$123$$$
پالے خان خوستی انگریز استمعار کے خلاف نہ صرف لڑے بلکہ فتح یاب بھی ہوئے۔پالے خان 1888 میں موجودہ ضلع ژوب میں پیدا ہوے ۔انگریز نے جب فورٹ سنڈیمین میں قدم جماے اور اپنے قانون کو نافذ کرنا چاہا تو پالے خان نےاسکےنفاز کے خلاف مسلح جدوجہد کا آغاز کیا۔
$$$123$$$
کوہ سلیمان چونکہ ہمیشہ سے بہادروں کو پناہ دیتا آیا ہے سو وہی پہاڑ اور وہی پہاڑ کے رہنے والوں کی گوریلا کاروائیاں۔
$$$123$$$
بالاچ گورگیج جسے کوہ سلیمان میں گوریلا جنگ کا موجد مانا جاتا ہے سوعظیم پالے خان نے وہی طریقہ اپنایا اور انگریز استمعار کو ناقابل تلافی نقصان پہنچایا۔اس دوران پالے خان نے نہ صرف اپنے قبیلے بلکہ کاکڑ اور شیرانی قبائیل کو بھی اپنا ہمنوا بنا لیا۔وہ انگریز جو “تقسیم کرو اور راج کرو”کی پالیسی کو اپنی حکومت کا راز جانتا تھاپالے خان نے اسکو اپنے قبائیلی اتحاد سے شدید نقصان پہنچایا۔
$$$123$$$
عظیم تر پالے خان خوستی کا انتقال 1951 میں بمقام ژوب ہوا اور یوں ایک آزاد انسان اپنے وطن کو آزاد کروانے کے بعد ایک آزاد انسان کی حیثیت سے ایک آزاد وطن میں فوت ہوا اور اسکی قبر ایک آزاد وطن میں بنی۔
$$$123$$$
پالے خان کو خراج تحسین پیش کرتے ہوے پاکستان ٹیلی ویژن کوئٹہ سنٹرنے 13 اقساط پہ مبنی ایک سیریل بنای جو انتہای کامیاب رہی۔اس میں پالے خان کا کردار جمال شاہ نے نھبایا۔
$$$123$$$
بولی ووڈ نے بھی اس عظیم ہیرو کو خراج تحسین پیش کرتے ہوے ایک فلم بنای۔
$$$123$$$
یہ فلم 1986 میں ریلیز ہوی اور اس میں پالے خان کا کردار جیکی شیروف نے نھبایا۔
$$$123$$$
پالے خان خوستی کی جہد انگریزی قانون کے بجاے اپنے رواج کے نفاز کے لیے تھی اور وہ اس میں کامیاب ٹہرے۔
$$$123$$$
پشتو فوک سے یہ ٹپہ ملاحظہ ہو!
$$$123$$$
رالئی پالے خان اورسرہ پشتانہ ورونہ دی۔ 
$$$123$$$
آگیا پالے خان اپنے جری پشتون بھائیوں کی ساتھ 
$$$123$$$
گردہ امن غواری پہ زڑگی ارمانونہ دی
$$$123$$$
سارے امن چاہتے ہیں یہی سب کے دل کا ارمان ہے
$$$123$$$
اور خاتون کی جانب سے ایک بہادر کے لیے اظہار عقیدت و محبت دیکھئیے
$$$123$$$
کہ جب پالے خوستی آے گا
$$$123$$$
زا بہ تار وارکم دا پیکی
$$$123$$$
تو میں اسے اپنی لٹ بطور نذر پیش کروں گی
$$$123$$$
ہماری زرخیز مٹی میں کتنے ہی پالے خان دفن ہیں۔
$$$123$$$
آئیے ہم ان سے آشنا ہوں۔ترکوں کو ارطغرل اور ہمیں ہمارا پالے مبارک۔
$$$123$$$
پالے کی گل زمیں زندہ آباد
$$$123$$$
خان پالے خان خوستی کے مورچے،گھر اور پناہ گاہ آج بھی مکمل محفوظ ہے۔یہ وہ مقامیت ہے جن سے ہمارے کرم فرما ہمیشہ ناراض و بیزار چلے آے ہیں مگر مقامی لوگ ہمیشہ اپنی ایسی یادگاروں کی حفاظت کرتے چلے آے ہیں اور کرتے رہیں گے۔
$$$123$$$
ضرورت صرف مقامیت کے فروغ کی ہے۔
$$$123$$$
پالے خان کے جنگی وار کے بعد کسی نے راستے کو خون سے سرخ دیکھا تو کہا
$$$123$$$
یہ جو راستہ لہولہان ہے
$$$123$$$
یہ پالے کی خیرات(اسکی جہد)کی یادگار ہے
$$$123$$$
پشتو میں ایک نعرہ اور مثال
$$$123$$$
یعنی ہر کوی پالے نہیں ہوتا،یا پالے بننے کےلیے خاص بننا پڑتا ہے۔
$$$123$$$
اب نہ تو ہمارے پی ٹی وی کے وسائل کا کوی مقابلہ بنتا ہے ترکی والوں کی پروڈکشن سے اور نہ اتنا وسیع میڈیم ملا کھبی ہمارے اس ادارے کو۔مگر آپ اس پانچ منٹ کے کلپ کو دیکھ کر دل پر ہاتھ رکھ کے بتائیے گا کہ کسی بھی حوالے سے کیا یہ پروڈکشن کم ہے “ڈرامہ”ارطغرل سے؟
$$$123$$$
وجوہات وہی کہ یہ ہماری اپنی کہانی ہے،نام ہمارے اپنے ہیں،جغرافیہ ہمارا اپنا ہے اور ہیرو یعنی پالے ہمارا اپنا ہے۔
$$$123$$$
درسرا کلپ پشتون دوستوں کے لیے ہے۔یہ گانا شاعر درویش کاکڑ کا لکھا ہوا ہے اور تلاش بسیار کے باوجود بھی اس کے گائیک کا پتہ نہیں چل سکا ہمیں۔اس میں خان پالے خان خوستی کی مدح بیان کی گئ ہے۔
$$$123$$$
دوسروں کے ہیرو ہمارے لیے تب زندہ آباد جب ہمارے ختم ہو جائیں گے-
$$$123$$$
جس طرح ایک ریاست کے امور کو چلانے کے لئے پولیس، فوج ، رینجرز اور پیرا ملٹری فورسز پر مشتمل ایک مضبوط اور مربوط دفاعی نظام ریڑھ کی ہڈی کی حیثیت رکھتا ہےعین اسی طرح سماج کے منفی اور استحصالی روئیوں کو برتنے اور ان کا مقابلہ کرنے کے لئے انسانی دماغ کو سیلف ڈیفنس سسٹم کی ضرورت ہوتی ہے۔ تاکہ یہ منفی معاشرتی روئیے ایک فرد کی تخلیقی و تعمیری صلاحیتوں کو متاثر نہ کر سکیں۔
$$$123$$$
اس کی شخصیت کو مجروح ہونے سے بچائیں۔ مزید یہ کہ معاشرے کا ایک کار آمد فرد معاشرے کے استحصال کا شکار ہو کر خود کو تباہ نہ کر بیٹھے۔
$$$123$$$
بزرگوں کی کہاوت بچپن سے سنتے چلے آرہے ہیں کہ
$$$123$$$
" چار برتن جہاں ہوتے ہیں وہ کھڑکتے ضرور ہیں"
$$$123$$$
اسی بات کو قرآن میں اس طرح سے بیان کیا گیا ہے:
$$$123$$$
"مل جل کر رہنے والے اکثر لوگ ایک دوسرے پر زیادتی کر بیٹھتے ہیں"
$$$123$$$
اسی طرح قرآن میں سورة الحجرات میں بہت سی اخلاقی برائیوں کی طرف اشارہ کرتے ہوئے ان سے اجتناب کا حکم دیا گیا ہے۔
$$$123$$$
جھوٹ ، دھوکہ، تجسس، ٹوہ لگانا ، بد گمانی ، غیبت، برے القابات سے پکارنا (bullying) ۔۔۔ یہ اور اس طرح کی دیگر نا پسندیدہ اطوار محض ایک فرد یا خاندان کو متاثر نہیں کرتے بلکہ پورے معاشرے کے لئیے تباہ کن ہیں۔
$$$123$$$
بلاشبہ ایک آئیڈیل معاشرہ وہی کہلا سکتا ہے جو گرتے ہووں کو تھام لینے والا معاشرہ ہو۔ جو کمزور پر بھپتی کسنے والا نہیں بلکہ آگے بڑھ کر سہارا دینے والا معاشرہ ہو۔
$$$123$$$
ایک ایسا معاشرہ جہاں زندگی کی دوڑ میں پیچھے رہ جانے والے افراد کو نفرت و حقارت سے دیکھنے کے بجائے انہیں کان اور کاندھا فراہم کیا جائے اور انہیں زندگی کے دھارے میں واپس لا یا جائے۔
$$$123$$$
مگر بد قسمتی سے آج چاروں طرف نگاہ دوڑائی جائے تو نفرت، حسد، جھوٹ ، دھوکہ دہی، دکھاوا، اسٹیٹس کی دوڑ، مقابلے بازی، ظلم زیادتی کی ایک آگ بھڑکتی نظر آتی ہے۔
$$$123$$$
ایسے افراد کی کثرت ہے جن کے لئیے ایمان ، کردار اور اخلاق جیسے الفاظ بے معنی ہیں۔
$$$123$$$
معاشرے میں بڑھتے ہوئے نفسیاتی مسائل، مایوسی و ڈپریشن کے کیسز کی بنیادی وجہ یہی ہے کہ منفی روئیوں کی زیادتی اور مثبت سوچ کا فقدان ہے۔ ان منفی روئیوں کے درمیان ایسے افراد کا وجود یقیناً غنیمت ہے جو صبر ، برداشت ، میانہ روی اور رواداری جیسے خوبصورت جذبوں کو تھامے ہوئے ہیں۔
$$$123$$$
مگر ان متضاد روئیوں کے جنگل میں یہ ادراک حاصل کرنا نہایت ضروری ہے کہ بر خلاف فطرت اگر آپ کو منفی روئیوں کا سامنا کرنا پڑ جائے یا مستقلاً کرنا پڑتا ہو تو ان کو بٙرتنے کا مناسب طریقہ کیا ہے؟ منفی روئیوں کو خود پر حاوی کرنے کے بجائے اپنی شخصیت کوان سے متاثر ہونے سے کیسے بچایا جائے؟
$$$123$$$
آئیے منفی روئیوں کو بٙرتنے کے کچھ عملی طریقے تلاش کرتے ہیں:
$$$123$$$
منفی روئیوں کا سامنا کرنے کا سب سے پہلا اصول نظر انداز کرنا ہے۔
$$$123$$$
اس کا مطلب محض یہ نہیں کہ آپ صبر و برداشت کا مجسم پیکر بنے رہیں۔ یقیناً صبر و برداشت جیسی بلند صفات کی اہمیت اپنی جگہ مسلم ہے مگر نظر انداز کرنے سے حقیقی مراد یہ ہے کہ چھوٹی چھوٹی باتوں کو سوچتے رہنے اور ان کو ذہن پر حاوی رکھنے کے بجائے اپنے کرنے کے اصل کام و دیگر مصروفیات پر توجہ مرکوز رکھی جائے۔ دل و دماغ کو روشن رکھا جائے۔ مقصد کے تحت زندگی گزاری جائے اور ارد گرد کی لاحاصل سوچوں کو ذہن میں جگہ نہ دی جائے۔
$$$123$$$
(Limit the social circle)
$$$123$$$
میل جول محدود کرنا اگرچہ ایک غیر اخلاقی اصول لگتا ہے اور اکثر لوگ اس کو سماجیات کے منافی عمل سمجھتے ہیں مگر کچھ ماہرین کے نزدیک دماغی صحت خوشگوار رکھنے کے لیئے یہ بہت ضروری ہے کہ ایسے افراد جو ہمیشہ آپ کے لئیے دل آزاری ، ذہنی اذیت اور کوفت کا باعث بنتے ہوں ان سے تعلقات محدود رکھنا ہی فائدہ مند ہے۔
$$$123$$$
ایسے افراد کی زیادہ صحبت یا ان سے بہت زیادہ میل جول سے گریز رکھیں البتہ اپنا اخلاقی مرتبہ بلند رکھنا ضروری ہے۔
$$$123$$$
نمود و نمائش سے پرہیز:
$$$123$$$
اپنی کامیابیوں یا خوشیوں کے لمحات کی غیر ضروری تشہیر بھی بہت سے حاسد اور متجسس لوگوں کو آپ کی طرف متوجہ کرتی ہے۔ اس لئیے ضروری ہے کہ حد سے زیادہ نمود و نمائش سے دور رہا جائے۔
$$$123$$$
خوشیاں منانا آپ کابنیادی حق ہے مگر ناجائز دکھاوا اور تشہیر سے اجتناب بٙرتنا ضروری ہے۔
$$$123$$$
یہ اس مضمون کا سب سے اہم نکتہ ہے۔ منفی روئیوں کو برتنے کے جتنے طریقے ہیں ، یہ ان میں سب سے الگ ، حساس اور نازک ہے۔
$$$123$$$
اگر آپ گھر یا دفتر کے اندر ایک ایسے ماحول میں رہنے پر مجبور ہیں جہاں کچھ افراد کے منفی روئیے آپ کو مستقلاً برداشت کرنے پڑتے ہیں تو آپ کو تھوڑا مقابلہ کرنا سیکھنا ہو گا۔
$$$123$$$
مقابلے سے یہ مراد ہرگز نہیں ہے کہ آپ آستینیں چڑھا کر اور کمر کس کر اینٹ کا جواب پتھر سے داغنا شروع کر دیں۔ بلکہ اس سے مراد یہ ہے کہ آپ مہذب اور شائستہ انداز میں اپنا موقف واضح کریں ۔ خود پر لگائے گئے ہر الزام کا تحمل سے جواب دیں۔ خاموشی اختیار کرنا، ڈرنا اور دب جانا یا دل خراب کر کے الگ تھلگ بیٹھ جانا مسائل کا حل نہیں ہوتا۔ بات چیت اور آپس میں گفتگو کے ذریعے مسائل کا حل تلاش کرنا ایک اچھی عادت ہےجس کو گھروں کے اندر بطور خاص پروان چڑھانا ضروری ہے۔
$$$123$$$
( Avoid counter fight)
$$$123$$$
جاہلانہ انداز گفتگو سے ہر حال میں پرہیز اور زبان کے غلط استعمال سے اجتناب کرنا ضروری ہے۔
$$$123$$$
قرآن میں نیک بندوں کی صفات بیان کی گئیں ہیں کہ:
$$$123$$$
"جب جاہل ان کے منہ کو آتے ہیں تو کہتے ہیں تم کو سلام ہے!"
$$$123$$$
لڑائی جھگڑا اور غیر اخلاقی حرکات اور زبان کا غلط استعمال ایک مومن کو کسی طور زیب نہیں دیتا۔
$$$123$$$
لہذا یہ سب اگر آپ پر مسلط کیا جائے تو اپنا موقف واضح کر کے وقتی طور پر الگ ہو جانا بہتر طرز عمل ہے۔
$$$123$$$
اصلاح کی کوشش اور خیر کی دعا:
$$$123$$$
(Try to Fix and hope for betterment)
$$$123$$$
ایسے افراد جن کے اندر منفی انداز فکر حد سے زیادہ موجود ہو۔ غیبت ، چغلی، حسد ، شکوے شکایات اور ہر وقت لڑائی جھگڑے پر آمادہ رہنا ۔
$$$123$$$
۔۔۔ یہ سب صفات بدرجہ اتم موجود ہوں تو ایسے افراد کے لئے ایک مصلح کا کردار ادا کرنا اور عفو و درگزر کا رویہ اپنا کر ایسے افراد کی اصلاح کی کوشش کرنا اور ان کو آہستہ آہستہ مثبت طرز فکر کی طرف راغب کرنا انتہائی نیک عمل ہے۔ منفی سوچ کا حامل فرد محض دوسروں کے لئیے پریشانی کا باعث نہیں بلکہ در حقیقت خود اپنے آپ کو بھی اذیت دے رہا ہوتا ہے۔ اس لئیے ایسے فرد کے لئے خیر و ہدایت کی دعا بھی کریں۔
$$$123$$$
حفاظتی اذکار کا اہتمام:
$$$123$$$
( Prayers to remain safe from evil eyes)
$$$123$$$
حاسدین کے شر سے بچنے کے لیئے مسنون دعاون ، معوذتین اور دیگر اذکار کااہتمام نہایت احسن عمل ہے جس کی تلقین و ترغیب سیرت رسول ؐ اور صلحا کے عمل سے بھی ملتی ہے۔ 
$$$123$$$
چکوال سے کوئی 40 کلومیٹر شمال مشرق کی طرف جائیں تو ایک چھوٹا سا خاموش گاوں آتا ہے جس کا نام جنڈاعوان ہے۔ بہت کم لوگوں کو پتا ہے کہ اس گاوں کے قبرستان میں ایک ایسی قبر ہے جس میں لیٹے انسان نے تن تنہا پاکستان کا پرچم بین الاقوامی سطح پر ایک بار نہیں بار بار بلند کیا۔ عبدالخالق کو بچپن سے ہی بھاگنے کا جنون تھا۔ ایک بار پاکستان آرمی کے برگیڈیر رودھم نے اس کی کبڈی اور ریس کا مقابلہ دیکھا تو اسے آرمی میں جوانوں کی ٹریننگ پر آمادہ کیا، یہ کام اس نے آخر دم تک بخوبی نبھایا اور بے شمار مایہ ناز اتھلیٹ پاک آرمی کو دئے۔
$$$123$$$
وہ پاک آرمی میں صوبیدار خالق کے نام سے مشہور تھا۔
$$$123$$$
اس اکیلے اتھلیٹ نے نیشنل گیمز میں 100 سونے کے تمغے اور انٹرنیشنل مقابلوں میں 26 گولڈ، 16 سلور اور بے شمار برونز میڈل جیتے۔
$$$123$$$
1954 منیلا ایشین گیمز میں نا صرف گولڈ میڈل جیتا بلکہ 6۔10 سیکنڈ میں 100 میٹر کا نیا ریکارڈ بھی بنایا۔
$$$123$$$
اس سے پہلے یہ ریکارڈ ایک انڈین اتھلیٹ کے پاس تھا۔ اس کی اس شاندار کامیابی پرجواہر لال نہرو نے اسے "فلائنگ برڈ آف ایشیا" یعنی "ایشیا کا پرندہ" کا خطاب دیا۔ 1958 ٹوکیو کی ایشین گیمز ہوں، 1956 کی میلبورن اولمپکس ہوں یا 1960 کی روم اولمپکس، صوبیدار خالق 100 میٹر میں گولڈ جیت کر لایا۔
$$$123$$$
1958 کی ایشین گیمز میں ملکھا سنگھ پہلی بار منظر عام پر آیا۔
$$$123$$$
نیشنل لیول پر اس کا خوب نام تھا مگر صوبیدار خالق نے اسے کوئی اہمیت نا دی۔ اس وقت عبدالخالق کا طوطی سر چڑھ کر بولتا تھا۔ 200 میٹر کی ریس کا اختتام بہت ڈرامائی تھا جس کے نتیجہ کا اعلان بھی بہت دیر میں ہوا۔ ملکھا اور خالق برابر تھے آخر بہت سارے زاویوں سے تصویریں دیکھنے اور ایکسپرٹس کے مشوروں کے بعد ملکھا سنگھ 6۔21 سیکنڈ کو گولڈ اور عبدالخالق کو 7۔
$$$123$$$
21 سیکنڈ کے ساتھ سلور میڈل دیا گیا۔ اس مقابلے کے بعد ان دونوں کھلاڑیوں کا اگلا مقابلہ بہت اہمیت اختیار کر گیا تھا۔
$$$123$$$
1960 میں صدر ایوب خان نے دونوں ملکوں کے تعلقات میں نرمی لانے کے لئے لاہور میں انڈو پاک گیمز کا انعقاد کیا۔ یوں تو لاتعداد ایونٹس میں بے شمار اتھلیٹ میدان میں اترے تھے مگر سب کی نظریں 200 میٹر کے مقابلے پر لگی تھیں جس میں انڈیا کی طرف سے ملکھا سنگھ اور پاکستان کی طرف سے عبدالخالق کی دوڑ ہونا تھی۔
$$$123$$$
کھیلوں کا آخری دن تھا۔ صدر صاحب خود یہ مقابلہ دیکھنے اور انعامات تقسیم کرنے سٹیڈیم آئے تھے۔ لوگوں کا جوش دیدنی تھا۔ سٹیڈیم کھچا کھچ بھرا تھا۔ کان پڑی آواز سنائی نا دیتی تھی۔ لوگ گلے پھاڑ پھاڑ کر اپنےاپنے وطن کے ان ایتھلیٹس کے لئے نعرہ بازی کر رہے تھے اور شاید بارڈر کے دونوں طرف کے باقی کروڑوں لوگ بھی جذبات کی اس گرمی کو محسوس کر رہے تھے۔
$$$123$$$
ہر گھر اور دوکان پر ریڈیو آن تھا۔ اس جذباتی فضا میں ریفری نے پستول فضا میں بلند کیا اور ریس کا آغاز ہو گیا۔
$$$123$$$
20 سیکنڈ کی ایک ریس کے لئے ایسا ماحول پہلے کبھی نا دیکھا گیا تھا۔ عبدالخالق پاکستان کا فیورٹ تھا تو ملکھا سنگھ انڈیا کا۔ دونوں میں اپنے وطن کا پرچم بلند کرنے کی دھن سوار تھی۔ مگر مقابلے کے دو فاتح تو نہیں ہو سکتے تھے بہر طور کسی ایک نے ہی جیتنا تھا اور وہ خوش قسمت ملکھا سنگھ نکلا۔
$$$123$$$
قسمت کی دیوی اس دن اس پر مہربان تھی اور وہ آخری سیکنڈ کے میں عبدالخالق کو پیچھے چھوڑتا ہوا ریس جیت گیا۔ اس دن صدر ایوب خان نے ملکھا سنگھ کو "فلائنگ سکھ" کا خطاب دیا جو وہ ہمیشہ ہر انٹرویو میں فخر سے بتاتا رہا۔ عبدالخالق عوام کا مجرم ٹھہرا۔ کروڑوں دلوں کو توڑنے کا صدمہ اس نے دل پر لے لیا اور اس کے بعد گمنامی کے اندھیروں میں گم ہو گیا۔
$$$123$$$
اس نے 1971 کی جنگ میں بھی حصہ لیا اور جنگی قیدی بنا۔ بارڈر کے اس پار اب بھی اس کی بہت عزت تھی۔ اندرا گاندھی نے خصوصی طور پر اس کی رہائی کا بندوبست کیا مگر اس غیور اتھلیٹ نے انکار کر دیا اور کہا وہ اپنے باقی ساتھیوں کے ساتھ ہی واپس جائے گا۔ 1988 میں راولپنڈی میں اس کا انتقال ہوگیا۔ نا ٹی وی پر خبر چلی نا کسی سوگ کا اعلان ہوا بس اخبار کے اندرونی صفحے پر ایک کالمی خبر اور 100 میٹر ریس کا ایک درخشاں باب بند ہو گیا۔
$$$123$$$
1960 میں صوبیدار خالق کے ہارنے کی کئی وجوہات تھیں۔ وہ بنیادی طور پر 100 میٹر کا چیمپئن تھا اور ملکھا سنگھ 200 میٹر کا۔ عینی شاہدین کا بتانا ہے کے پہلے 100 میٹر میں عبدالخالق ہی آگے تھا مگر اگلے 100 میٹر وہ اپنی رفتار برقرار نا رکھ سکا۔ ہوم گراونڈ اور ہوم کراوڈکا پریشر مہمان کی نسبت میزبان پر ہمیشہ زیادہ ہوتا ہے۔
$$$123$$$
اور ملکھا سنگھ اس کا فائدہ اٹھا کر تاریخ میں اپنا نام لکھوانے میں کامیاب ہو گیا۔ پانچ دہائیوں بعد راکیش اوم پرکاش مہرانے ملکھا سنگھ پر ایک بائیو پک بنائی اور وہ سپر ہٹ تھی۔ مہرا نے اپنے پچاس سال پرانے ہیرو کو دوبارہ زندہ کر دیا اور پورے ہندوستان میں ایک بار پھر ملکھا سنگھ کا نام گونج اٹھا۔
$$$123$$$
ہمارے یہاں اپنے ہیروز کو خراج تحسین پیش کرنے کا رواج کبھی بھی نہیں رہا۔
$$$123$$$
1958 سے 1964 کے درمیان ملکھا سنگھ نے صرف 5 انٹرنیشل گولڈ جیتے اور عبدالخالق نے 34، مگر پھر بھی اسے اتنی پذیرائی کبھی نا ملی جو بھارت میں ملکھا کو ملی۔ امید کی جا سکتی ہے کبھی وقت بدلے گا اور کوئی فلم میکر اپنے اس گمنام ہیرو کو خراج عقیدت پیش کرے گا اور نئی نسل کو اس کے کارناموں سے روشناس کرائے گا۔ انسان بھلے سو بار جیتتا رہا ہو مگر کئی مقابلے ایسے ہوتے ہیں جن میں اس کی ایک ہار گائیڈڈ میزائیل کی طرح زندگی بھر اس کا پیچھا کرتی رہتی ہے۔ صوبیدار خالق بھی اسی گائیڈڈ میزائل کا شکار ہوگیا۔
$$$123$$$
اعداد و شمار بشکریہ ڈان
$$$123$$$
ڈاکٹر حامدمرچنٹ، جامعہ ہڈرسفیلڈ، انگلینڈ 
$$$123$$$
سائنسدان بلیک ہول کے بارے میں ذمانے سے جانتے ہیں مگر آ ج سے پہلے کبھی اسکو دیکھ نہ پائے۔ آئنسٹائن خودبھی بلیک ہول کی موجودگی سےمکمل طور پر قائل نہیں تھا مگر دیگر سائنسدانوں نے بلیک ہول کی پیشن گوئی آنسٹائن کی تھیوری آف ریلیٹیوٹی ہی کی مدد سے کی اور بلیک ہول کا دیکھا جانا اس تھیوری کی ایک اور دلیل ہے۔ بلیک ہول کی شدید قوتِ ثقل کی وجہ سے ہر چیز اس میں ذم ہو جاتی تھی، اسلئے جب بھی ماضی میں اسکو دیکھنے کی کوشش کی گئی وہ کامیاب نہ ہوسکی۔
$$$123$$$
بلیک ہول پر پڑنے والی تمام شعائیں اس میں جذب ہو جاتی ہیں اسلیئےروشنی کا انعکاس نہیں ہوتا ، چنانچہ بڑی بڑی فلکیاتی دوربینیں بھی اسکو دیکھنے میں اب تک ناکام رہیئں ۔
$$$123$$$
حال ہی میں سائنسدان اسکی تصویر لینے میں کامیاب ہو گئے ہیں۔
$$$123$$$
 اس پروجیکٹ کا نام ایونٹ ہوریزون ٹیلیسکوپ رکھا گیا۔اس کام کو سرانجام دینے کےلیئے سائنسدانوں کی ایک بڑی ٹیم نے دنیا کے مختلف کونوں سے اجتماعی طور پر اپریل ۲۰۱۷ ؁ ءمیں تقریباً آٹھ خلائی دوربینوں کو بین وقت استعمال کیا اور جو معلومات جمع کی اسکو بے تحاشہ کمپیوٹر ہارڈ ڈسکوں میں محفوظ کیا۔
$$$123$$$
یہ ریڈیو توانائی والی دوربینیں ساؤتھ پول، یورپ، ساؤتھ امریکہ، افریکہ، نارتھ امریکہ اور آسٹریلیا میں نصب کی گئی تھیں۔ یہ معلومات اتنی ذیادہ تھیں کہ جدید فا ئبر آپٹکس ہائی اسپیڈ انٹرنیٹ کےذریعے بھی بھیجنی نا ممکن تھیں ۔تقریباً آدھے ٹن وزنی کمپیوٹر ہارڈ ڈسکوں کو دنیا کے کونے کونے سے امریکہ میں مقیم ایم آ ئی ٹی کی ہیسٹیک آبزرویٹری میں جمع کرتے ہوئے تقریبا آدھا سال لگ گیا۔
$$$123$$$
 اس معلومات کے خزانے کا مطالعہ کرنا اور اسکو یکجا کر کے ایک تصویر کی صورت دینا کوئی آسان کام نہ تھا اور موجودہ دور کے کمپیوٹر سائنسدانوں کے لیئے ایک بڑےچیلنج سے کم نہ تھا۔ اس کام کے لیئے ایک تداخل پیما ئی یعنی انٹر فیرومیٹری کا استعمال کیا گیا۔ اس کام کو سرانجام دینے کے لئے ایم آئی ٹی کی ایک طالبِ علم کیٹی بوئمن نے ایک حساب وشمار کا الگورتھم مرتب دیا۔
$$$123$$$
 چونکہ بلیک ہول سے روشنی کا انعکاس نہیں ہوتا اسلیئے عام طریقے سے اسکی تصویر کھینچنا ناممکن تھا، لہٰذا اس کام کو کرنے کے لیئے جو طریقہ اختیار کیا گیا اسکی مثال ایسی ہے جیسے کسی تالا ب میں ایک پتّھر پھینکنے سے جو لہریں پیدا ہوں ان لہروں کی مدد سے پھینکے جانے والے پتھر کا پتا لگایا جائے۔ اس تصویر کی تشکیل میں ایک سال سے زائد عرصہ لگا اور سائنسدانوں کی چار مختلف ٹیموں نے اس کمپیوٹر الگورتھم کی مدد سے بلیک ہول کی چار الگ الگ تصویریں تشکیل دیں تاکہ کسی بھی غلطی کا امکا ن نہ رہے اور تما م تصویروں میں باہمی ہم آہنگی کے بعد ہی ایک یقینی تصویر کو منظرِعام پر لایا گیا۔
$$$123$$$
اس پروجیکٹ کے ڈائریکٹر شیپرڈ ڈولمین کا کہنا ہے کہ’’اپریل ۲۰۱۷؁ ءمیں ایونٹ ہوریزون کے تمام ڈش انٹینا بیک وقت حرکت میں آئے اور گھوم کرذمین سے تقریباً ۵۵ ملین نوری سال دور ایک کہکشاں میسئر ۸۷ کی طرف مرکوذ ہو کراس کی وسط میں موجود بلیک ہول کی معلومات جمع کرنے میں کامیاب ہوئےا ور آج ہم دنیا کو یہ بتاتے ہوئے بہت خوش ہیں کہ ہم نے وہ چیز دیکھ لی ہے جسے ہم عرصے سے نا قابلِ چشم سمجھتے رہے‘‘۔
$$$123$$$
دیکھا جانے والا یہ بلیک ہول کہکشاں ایم ۸۷ میں واقع ہے جو کہ سورج سے چھ بلین گنا ذیادہ بڑا ہے۔ ہماری اپنی کہکشاں ملکیوے میں واقع بلیک ہول جسکا نام سیجیٹیرئس اے سٹار ہے ، یہ چار ملین سورج جتنابڑاہےاور اسے ابھی تک نہی دیکھا جاسکا ،مگر ایونٹ ہوریزن بہت جلد یہ خوشخبری بھی دینے والا ہے۔
$$$123$$$
بلیک ہولز درحقیقت کائنات میں موجود کوئی سوراخ یا خلا نہیں ہیں۔
$$$123$$$
مگر چونکہ انکے آر پار نہیں دیکھا جاسکتا ، اس میں روشنی داخل ہوکر کھو جاتی ہے اور منعکس نہیں ہوتی اور اسکے ارد گرد تمام کائناتی اجزاء اسمیں گر کرگم ہوجاتے ہے الیئے اسے اصتلاحاً بلیک ہول کہا جاتا ہے۔ کائنات کا بلیک ہول درحقیقت ایک ٹھنڈا سورج ہے۔ 
$$$123$$$
جس طرح سورج ایک ستارہ ہے اور اسکی اپنی روشنی اور کشش کی وجہ سے نطامِ شمسی قائم ہے، اسی طرح کائنات میں بے تحاشہ سورج نما ستارے موجود ہیں جنہیں ہم آسمان پر بڑے شوق سے دیکھتے ہیں۔
$$$123$$$
 ہم نے اکثر ٹوٹتے تارے بھی آسمان پر دیکھے ہیں۔ دنیا میں ہر چیز اک دن فنا ہونے والی ہے۔ اسی طرح ستارے بھی آہستہ آہستہ اپنی روشنی اور کشش کھوتے رہتے ہیں اورآخر ایک دن ٹھنڈے سورج کی مانند کائنات میں فنا ہوجاتے ہیں۔ انکی کشش اور توانائی کی کمی کی وجہ سے انکے اطراف میں گردش کرنے والے سیّارے اور چاند اپنے مدار سے منحرف ہوجاتے ہیں اور آپس میں تصادم کے نتیجے میں بننے والا ملبہ اس ٹھنڈے تارے پر گر کر بھسم ہو جاتا ہے۔
$$$123$$$
 اگر ہم بلیک ہول کی تصویر کا بغور جائزہ لیں تو ہمیں نطامِ شمسی کی طرح ایک سیاہ فام ٹھنڈے تارے کے گردرنگین گیس و گرد کے حصار گھومتے نظر آئیں گے جو آہستہ آہستہ اسکے سیاہ مرکز میں فناہو جاتے ہیں۔ 
$$$123$$$
ہمارا نظامِ شمسی ملکی وے نامی ایک کہکشاں کا حصہ ہے جس میں سورج کی طرح بے تحاشہ ستارے اور ان ستاروں کے گرد انکے سیّارے اور چاند گردش کرتے رہتے ہیں۔
$$$123$$$
ہماری کہکشاں کے مرکز میں بھی ایک بلیک ہول موجود ہے جسکی تصویر بھی جلد منطرِعام پر آنے والی ہے۔ ہمارا سورج بھی اک دن اپنی روشنی ماند پڑ جانے کی وجہ سے ایک ٹھنڈے سورج میں تبدیل ہو جائے گا اور اس دن نطامِ شمسی کا توازن بگڑ جائے گا۔ ذمین اور دیگر سیارے یا تو آپس میں تصادم کے نتیجے میں تباہ ہو جائیں گے یا پھر خوش قسمتی سے کوئی سیّارہ بٹھک کر کسی اور سورج کے ذیرِکشش آجائے گا۔
$$$123$$$
قدر ممکن ہے کہ سورج سے قریب ترین سیاروں کی موت واقع ہو، جسے ہم روزِقیامت سے تشبیہح دے سکتے ہیں۔ سانئنسدانوں نے جس بلیک ہول کو آ ج دیکھا ہے ،اسکی نشاندہی آسمانی کتابوں میں پہلے سے ہی موجود ہے۔ اللہ تعالیٰ قرآن شریف میں تفصیلاً بیان کرتا ہے کہ کس طرح کائنات میں سورج اور دیگر ستارےاُس کے حکم پر ایک نطام سے چلتے ہیں اور سورج کی روشنی سے زندگی اسکے حکم سے رواں دواں ہے۔
$$$123$$$
قرآن یہ بھی بیان کرتا ہےکہ کس طرح روزِ قیامت ذمین روئی کے گالوں کی طرح ٹوٹ کر بکھرتی نطر آئے گی ۔ پچھلی سرکش قوموں کے زوال کے قصّےبھی ہم نے پڑھےہیں۔ سائنسدانوں کی جاری کردہ بلیک ہول کی یہ تصویردرحقیقت ہمیں کسی طاقتور سورج کے ٹھنڈا ہونے اور کئی ذمینوں کے اختتام کی یہ داستان یاددلاتی ہے ۔ 
$$$123$$$
۵۵ ملین نوری سال دور کہکشاں میسئر ۸۷کے بلیک ہول کی حالیہ جاری کردہ تصویر 
$$$123$$$
ایم آئی ٹی کی طالبِ علم کیٹی بوئمن اور فلکیاتی دوربینوں سے محصول معلومات بمحفوظ کمپوٹر ہارڈڈسکز
$$$123$$$
ملِکی وے کہکشاں اور مرکز ی سیجیٹیرئس اے سٹار بلیک ہول 
$$$123$$$
پاکستان پوسٹ نے ملک بھر میں ڈاک کے نظام کو جدید بنانے کیلئے پبلک پرائیویٹ پارٹنر شپ کی حکمت عملی پر کام شروع کردیا ہے۔ اس سلسلے میں سب سے پہلے تین شعبوں کا چناؤ کیا گیا ہے
$$$123$$$
رانا اعجاز حسین چوہان 
$$$123$$$
باہمی روابط کیلئے ڈاک کا نظام ایک تاریخی اور عالمگیر نظام ہے جس کے ذریعے سے ہی دنیا بھر میں معاشی و اقتصادی ترقی ممکن ہو سکی ہے۔ ترسیل ڈاک کا حوالہ آج سے سات ہزار سال پہلے فرعون مصر کے ابتدائی دور سے ملتا ہے ، جب گھڑ سواروں کے ذریعے بہت دور تک پیغامات بھیجے جاتے تھے۔ بعد میں سینکڑوں سال تک پیغام رسانی کا کام کبوتروں سے بھی لیا گیا جب خط کبوتر کی گردن پر باندھ دیا جاتا اور وہ اسے منزل مقصود تک پہنچا دیتا۔
$$$123$$$
اور جب سائنسی دور کا آغاز ہوا تو دیگر شعبوں کے ساتھ ساتھ مواصلات میں بھی خاصی ترقی آئی، موٹر اور ریل گاڑیوں کی ایجاد کے بعد یہ ڈاک بھیجنے کا ذیعہ بنیں، اور پھر ٹیلی فون کے نظام کے ذریعے ٹیلی گراف کی ایجاد نے موٹر اور ریل گاڑی کی محتاجی بھی ختم کر دی۔
$$$123$$$
اس کے بعد وائرلیس ایجاد ہو گیاجو کسی تار کو واسطہ بنائے بغیر فضا میں پائی جانے والی ر یڈیائی لہروں کے ذریعے پیغام رسانی کے لیے کام آیا۔
$$$123$$$
اس کے ذریعے پیغام صرف بھیجا ہی نہیں بلکہ وصول بھی کیا جاسکتا تھا ۔ وائرلیس کو سب سے پہلے بحری جہازوں کے درمیان پیغام رسانی کے لیے استعمال کیا گیا، اور اس کو عام انسان کے استعمال میں لانے کے لیے جگہ جگہ تار گھر قائم کئے گئے۔ اور پھر انٹرنیٹ اور موبائل فون کی ایجاد کے بعد تو برقی لہروں نے دنیا بھر کے مواصلاتی فاصلوں کو سمیٹ کر رکھ دیا۔
$$$123$$$
جبکہ ڈاک کا نظام جوکہ ماضی میں باہمی روابط کا واحد ذریعہ رہا ہے، خطوط کے ذریعے عوام کو آپس میں ملانے میں موثر ترین کردار ادا کر تا آیا ہے جب خط کوآدھی ملاقات تصور کیا جاتا تھا۔ سخت گرمی اور سردی میں میلوں کی مسافت طے کرکے پیغام پہنچانے والا ڈاکیا جو محبت کا امین کہلاتاتھا آج اس کی رومانوی حیثیت اور تاریخی کردار کو بھی لوگ ہر گزرتے دن کیساتھ بھولتے جارہے ہیں ۔
$$$123$$$
آج زیادہ تر سرکاری ادارے اور عدالتیں ہی ڈاک کے نظام سے استفادہ کرتی دکھائی دیتی ہیں۔ یونیورسل پوسٹل یو نین ادارے کی رپورٹ کے مطابق دنیا بھرمیں ڈاک کا 5 سے 11 فیصد حصہ عام لوگوں کی جانب سے جبکہ 80فیصد حصہ حکومتی اداروں کی جانب سے بھیجے گئے خطوط اور کاغذات پر مشتمل ہوتا ہے۔
$$$123$$$
اقوام متحدہ کی تنظیم یونیورسل پوسٹل یونین(UPU) کے زیر اہتمام نو اکتوبر کے دن پاکستان سمیت دنیا بھر میں ڈاک کا عالمی دن منانے کا مقصد ملکوں کے درمیان ڈاک کے ترسیلی نظام کے بارے میں قانون سازی کرنا ، اور دور جدید کی جدت کے باوجود ڈاک کی اہمیت اور افادیت کو اجاگر کرنا اورنظام ڈاک کی ترقی کے لئے کاوشیں کرناہے۔
$$$123$$$
اس روز یونیورسل پوسٹل یونین کی ایگزیکٹو کونسل 40 ارکان اور پوسٹل اسٹڈیز کی مشاورتی کونسل کے 35 ارکان کی بھی نامزد کرتی ہے، اور گزشتہ 5 سال کے عرصے میں ہونے والے کام سے متعلق اپنے متعلقہ اہم شعبوں کی رپورٹوں کا جائزہ بھی لیتی ہے اور اپنے نئے ڈائریکٹر جنرل اور ڈپٹی ڈائریکٹر جنرل کا تقرر کرتی ہے۔یونیورسل پوسٹل یونین کے سالانہ اخراجات اور اس کے مختلف شعبوں کی سرگرمیوں کا تعین کرتی ہے۔
$$$123$$$
اور ہر وہ ملک جو اقوام متحدہ کی خصوصی تنظیم یونیورسل پوسٹل یونین کے ممبران میں شامل ہے اس موقع پر خصوصی ڈاک ٹکٹ کا اجرا ء کرتا ہے، اس روز محکمہ ڈاک کے زیر اہتمام مختلف تقریبات کا اہتمام بھی کیا جاتا ہے ۔ جبکہ یونیورسل پوسٹل یونین کی سرگرمیوں میں پاکستان کا کردار انتہائی مثبت رہا ہے۔ پاکستان پوسٹ نے ملک بھر میں ڈاک کے نظام کو جدید بنانے کیلئے پبلک پرائیویٹ پارٹنر شپ کی حکمت عملی پر کام شروع کردیا ہے۔
$$$123$$$
اس سلسلے میں سب سے پہلے تین شعبوں کا چناؤ کیا گیا ہے جن میں اول تو موبائل منی آرڈر، دوئم پاکستان پوسٹ لاجسٹک اور سوئم ری بینڈنگ آف پاکستان پوسٹ شامل ہے۔ ان شعبوں میں پاکستان پوسٹ پرائیویٹ شعبے کی شراکت سے محکمہ ڈاکخانہ جات کو فعال و متحرک کرے گا اور عوام الناس میں اس محکمے کی کھوئی ہوئی افادیت و اہمیت کو بحال کیا جائے گا۔ محکمہ ڈاک نے صارفین کو ان کی دہلیز پر ڈاک ،رقم اوردوسرے سامان کی بروقت فراہمی کیلئے اپنی کارکردگی بہتربنانے کی غرض سے مختلف اقدامات بھی کئے ہیں، اور الیکٹرانک منی آرڈر سسٹم کو تمام جی پی اوز تک توسیع دی گئی ہے۔
$$$123$$$
صارفین کی ضروریات کو پورا کرنے کے لئے فیکس منی آرڈر، ارجنٹ منی آرڈر اور آرڈینری منی آرڈر کی زیادہ سے زیادہ حد میں اضافہ کیاگیا ہے۔اسی دن سامان کی ترسیل کے حوالے سے دیگر شہروں کے لئے آزمائشی منصوبے کو توسیع دی جارہی ہے۔ بلاشبہ پوسٹ آفسوں کے نظام کو کمپیوٹرائزڈ کرکے اور ان میں دور جدید کی مناسبت سے جدت پیدا کرکے ہی ڈاک کے نظام کی بقاء کو یقینی بنایا جاسکتاتھا ۔
$$$123$$$
اس کے علاوہ ملازمین کی تنخواہوں میں مناسب اضافے ، تازہ دم ملازمین کی بھرتی اور پاکستان پوسٹل سروس میں موجود کالی بھیڑوں سے نجات پاکر ہی ڈاک کے نظام پر عوام کا اعتماد مذید بڑھایا جاسکتا ہے۔ پاکستان پوسٹل سروسز کے مونو گرام میں تحریر بانی پاکستان قائد اعظم پاکستان کے فرمودہ تین سنہری اصول اتحاد، تنظیم، یقین محکم، ان سنہری اصولوں پر کار بند ر ہ کر ہم ملک بھر کے روشن مستقبل اور پائیدار ترقی کے ضامن بن سکتے ہیں۔
$$$123$$$
ڈاک ٹکٹ کو خاموش سفیر بھی کہا جاتا ہے ، جنرل محمد ضیا الحق نے اپنے دور حکومت میں ملک میں عید میلادالنبی کے موقع پر ایک ڈاک ٹکٹ کا اجراء کیا جس میں روضہ رسول صلی اللہ علیہ وسلم اور قرآن کریم کو اوپر دکھایا درمیان لکھا کہ ”اور کہہ دو حق آیا اور باطل مٹ گیا“ یعنی اس ڈاک ٹکٹ کے ذریعے پورے عالم اسلام کو یہ پیغام دیا گیا کہ ہمارا ایمان قرآن پر ہے وہی سب سے اعلیٰ نظام ہے۔
$$$123$$$
اللہ تعالیٰ نے پیارے نبی حضرت محمد مصطفی صلی اللہ علیہ وآلہ وسلم کو جب اس دنیا میں بھیجا اسی وقت سے حق آ گیا اور باطل مٹ گیا تھا۔ اس دور جدید میں جہاں برانچ لیس بینکنگ، موبائل فون سروسز ، فیکس، انٹرنیٹ اور ای میل سروسز کی بہتاب ہے ان سہولیات کے باوجود صداقت اور امانت کے پیکر پوسٹ مین کے کردار کو نظر انداز نہیں کیا جاسکتا، جو ہر روز میلوں کی مسافت طے کرکے عوام کے درمیان باہمی روابط کو استوار رکھتا آیا ہے۔ آج ڈاک کے نظام کو جدید دور سے ہم آہنگ اور ڈاک و سامان کی ترسیل کے لئے پوسٹ مینوں کو موٹر سائیکل سمیت ہر ممکن سہولت فراہم کرنا وقت کی اہم ترین ضرورت ہے۔
$$$123$$$
ڈاکٹر سید محمد عظیم شاہ بُخاری
$$$123$$$
پاکستان اتنا وسیع ہے کہ اس کے مختلف حصوں میں ثقافت کے رنگ تو بدلتے ہی بدلتے ہیں ساتھ میں کھانوں کی خوشبو اور ذائقے بھی بدل جاتے ہیں یہاں ہر خطے کا دسترخوان مختلف اور منفرد ہے ۔ یہاں ہم بات کریں گے پاکستان کے سر کے تاج گلگت بلتستان کے مشہور کھابوں کی۔
$$$123$$$
میدانی علاقوں اور پہاڑی علاقوں کے کھانوں میں ایک واضح فرق ہوتا ہے
$$$123$$$
اُن کے مطابق ہم ہُنزہ والے میٹھی چائے نہیں پیتے ۔
$$$123$$$
جی ہاں! یہاں کی چائے نمکین ہوتی ہے اور وہ اسے ہی پسند کرتے ہیں۔ یہ رواج پورے گلگت بلتستان میں ہے ۔
$$$123$$$
گینانی کے تہوار پر بنائی جانے والی یہ مشہور ڈش جو سے بنائی جاتی ہے ۔ جو کو بھون کر اس میں پانی ڈالا جاتا ہے ۔
$$$123$$$
پھر آٹے کی طرح ہو جانے پر گوندھ لیتے ہیں اور اس کی روٹی بنائی جاتی ہے جس پر گیری کا تیل لگایا جاتا ہے ۔
$$$123$$$
اسے عموماً ناشتے میں نمکین چائے کے ساتھ کھایا جاتا ہے لیکن آپ اسے چائے کے بغیر بھی کھا سکتے ہیں۔ اصل میں یہ ایک تہوار کی ڈش ہے ۔
$$$123$$$
ممتو، پاکستان کے انتہای شمال میں اسکردو اور ہنزہ -نگرکی ایک مزیدار ڈش ہے اسے آپ گلگت بلتستان کا سموسہ بھی کہہ سکتے ہیں فرق صرف اتنا ہے کہ یہ گھی یا تیل میں نہیں تلا جاتا بلکہ اسٹیم یعنی بھاپ پر پکایا جاتا ہے ۔
$$$123$$$
''شمال کا ڈمپلنگ''کہلائی جانے والی یہ ڈش چین سے تعلق رکھتی ہے جسے بعد میں یہاں کے لوگوں نے اپنایا اور آج یہ گلگت بلتستان کا مشہور ''کھابہ''ہے ۔
$$$123$$$
بھاپ پر پکائی جانے والی اس ڈش میں گائے یا بھیڑ کا قیمہ، پیاز، لہسن اور ہری مرچ سے بنایا گیا مصالحہ،آٹے اور میدے کے ورق میں بھرا جاتا ہے اور تیار ہو جانے کے بعد اسے مختلف چٹنیوں اور سِرکے کے ساتھ پیش کیا جاتا ہے ۔
$$$123$$$
اپنی انتہائی زیادہ ڈیمانڈ ہونے کے بعد ممتو ، لاہور اور پنڈی میں بھی ملتا ہے ۔
$$$123$$$
چاپشورو یا شارپشورو کو ہُنزہ کا پیزا کہا جائے تو کچھ غلط نہ ہو گا۔ پیزا نما یہ ڈش روٹی سے ملتی جلتی ہے جس کے اندر لذیز مصالحہ بھرا جاتا ہے ۔ 
$$$123$$$
سب سے پہلے گندم کے آٹے سے روٹی بنائی جاتی ہے جس پر مصالحہ رکھا جاتا ہے ۔
$$$123$$$
یہ فِلنگ گائے یا یاک کے گوشت میں مختلف اجزاء جیسے ٹماٹر، پیاز، ہری مرچ اور مصالحے شامل کر کہ بنائی جاتی ہے ۔ اس کے بعد اس پر ایک اور روٹی رکھ کر اس کے کناروں کو خوبصورت طریقے سے موڑ دیا جاتا ہے ۔ ایک بڑے توے پرر کھ کر دس سے پندرہ منٹ تک پکایا جاتا ہے اور سُنہرا ہونے پر اتار لیا جاتا ہے ۔ کچھ لوگ اسے پیزا کی طرح ٹکڑے کر کہ کھاتے ہیں جبکہ کچھ بیچ میں سے روٹی کی پرت اُٹھا کر مزے سے کھاتے ہیں۔
$$$123$$$
یہ گندم سے بنائی جاتی ہے ۔ اس کے لیئے گندم کو پہلے کچھ عرصہ نمی والی جگہ پر رکھنا پڑتا ہے جس سے اس میں مِٹھاس آ جاتی ہے ۔ بعد میں اس کے آٹے سے روٹی بنا کر پراٹھے کی طرح خوبانی کے تیل میں پکایا جاتا ہے ۔ کچھ لوگ بادام کا روغن بھی لگاتے ہیں۔ پھر اسی پراٹھے کو ٹکڑے کر کے یا پیس کہ دیسی گھی میں پکا کر پیش کیا جاتا ہے ۔
$$$123$$$
نشاستے سے بھرپور یہ غذا ہُنزہ میں طاقتور تصور کی جاتی ہے جسے زیادہ تر کسان کھیتوں میں کام کرنے کے دوران ساتھ لے جاتے ہیں۔
$$$123$$$
یہ دہی سے بنایا جاتا ہے۔ دہی میں گندم کی روٹی کے باریک ٹکڑے ڈال کرپیاز، نمک، دھنیا ڈالا جاتا ہے ۔ مِکس کرنے کے بعد اسے گاڑھا کیا جاتا ہے اور پھر گیری کا تیل ڈال کر بنایا جاتا ہے ۔
$$$123$$$
پاکستان کے دوسرے علاقوں کے بر خلاف یہاں بھینسیں وغیرہ بہت کم ہیں۔ یاک یہاں کا عام اور مشہور جانور ہے ۔ یہاں یاک کا دودھ اور گوشت زیادہ استعمال کیا جاتا ہے ۔ یاک کا دودھ بہت گاڑھا ہوتا ہے جس سے چائے نہیں بنائی جا سکتی۔ جبکہ اس کا گوشت مارخور کی طرح تاثیر میں گرم اور گہری لال رنگت کا ہوتا ہے ۔
$$$123$$$
اس کو گلگت بلتستان کی دیسی چاکلیٹ بھی کہا جا سکتا ہے جو چترال میں بھی یکساں مقبول ہے ۔ کیلاؤ ضلع غذر کی مشہور سوگات ہے جس میں اخروٹ ، بادام، گیری اور خشک خوبانیوں کو ہار کی شکل میں دھاگوں میں پرو دیا جاتا ہے ۔ دوسری طرف انگور کے رس کو آگ میں خوب پکایا جاتا ہے اور اچھی طرح گاڑھا ہو جانے کے بعد ان گریوں کے ہار کو اس میں بھگو کردو تین ہفتوں تک اچھی طرح سُکھایا جاتا ہے ۔
$$$123$$$
یہ سوغات زیادہ تر سردیوں میں بنائی جاتی ہے اور طاقت سے بھرپور ہوتی ہے ۔ اس کو مکمل دیسی طریقے سے گھروں میں بنایا جاتا ہے ۔
$$$123$$$
ہُنزہ کا روایتی سُوپ جو سردیوں میں خوبانی سے بنایا جاتا ہے ۔ یہ سردیوں کے موسمی امراض اور قبض میں بھی مفید تصور کیا جاتا ہے ۔ یہ خُشک خوبانیوں میں چینی ،پانی اور لیموں کا رس ملا کر تیار کیا جاتا ہے ۔
$$$123$$$
یہ سوپ ہُنزہ کے ہر گھر میں بنایا جاتا ہے ۔ 
$$$123$$$
اب چلتے ہیں گلگت بلتستان کی کچھ خاص سوغاتوں کی طرف جو پاکستان کے اس حِصے کا خاصہ ہیں۔
$$$123$$$
گلگت بلتستان کے مشہور پھل 
$$$123$$$
ہُنزہ اور نگر کے پھلوں میں سب سے مشہور چیری ہے جو یہاں وافر مقدار میں اگائی جاتی ہے ۔ ہُنزہ کی کالے رنگ کی رس بھری چیری ملک اور بیرونِ ملک تک بھیجی جاتی ہے ۔
$$$123$$$
اس کے علاوہ یہاں کی خوبانی بھی اپنی مثال آپ ہے ۔ انتہائی میٹھی اور خوش ذائقہ۔ یہاں سیب، اخروٹ، ملبیری، بادام اور شہتوت بھی وافر مِلتے ہیں۔
$$$123$$$
پیلے رنگ کی لکڑی نُما یہ جڑی بوٹی بہت اوپر پہاڑوں سے حاصل کی جاتی ہے ۔ مقامیوں کے مطابق یہ جوڑوں اور ہڈیوں کے درد میں انتہائی مفید ہے ۔ گرم تاثیر کی وجہ سے اسے تھوڑی مقدار میں دودھ میں مِلا کر پیا جاتا ہے ۔ اشکین کا ایک ٹکڑا سو روپے میں باآسانی مل جاتا ہے -
$$$123$$$
ڈاکٹر محمد عظیم شاہ بخاری 
$$$123$$$
ڈاکٹر سید محمد عظیم شاہ بُخاری
$$$123$$$
لاہور کی کینال ویو سوسائٹی میں ایک ایسی جگہ ہے جہاں ہر ہفتے ایک چوپال سجتی ہے جس میں ملک کے مختلف شہروں سے آئے سیاح اور بائیکر حضرات شرکت کر کہ اپنے اپنے تجربات شیئر کرتے ہیں۔ کبھی یہاں چائے کے دور کے ساتھ لاہور کا دیسی گھی والا پتیسہ چلتا ہے تو کبھی ملتان کے آم اور خانپور کے پیڑے کھائے جاتے ہیں یہ سوغاتیں یار لوگ دور دور سے ایک دوسرے کے لیئے لاتے ہیں۔
$$$123$$$
یہ ہمسایہ ہاؤس ہے۔ ملک کے نامور بائیکراور سیاح مکرم خان ترین کا ٹھکانہ جہاں انہوں نے ملک کے نامور موتی محبت کی لڑی میں پرو رکھے ہیں ۔
$$$123$$$
مکرم خان ترین کے تعارف کے کئی حوالے ہیں۔ آپ ایک منجھے ہوئے بائیکر ہونے کے ساتھ ساتھ ایک سینیئر سکاؤٹ، کراس روٹ انٹرنیشنل بائکر کلب کے فاؤنڈر ممبر، سیاح، خیراتی ادارے ہمسایہ فوڈ بینک کے چیئرمین اور سب سے بڑھ کر ایک خوبصورت انسان ہیں۔
$$$123$$$
خان صاحب کے ساتھ ایک نشست میں کی گئی گفتگو کا لب لباب پیش خدمت ہے۔
$$$123$$$
اپنی پیدائش اور بچپن کے بارے میں ترین صاحب بتاتے ہیں کہ میں 12 مارچ 1967 کو ملتان کے علاقے قدیر آباد میں پیدا ہوا جبکہ میرا آبائی علاقہ مظفر گڑھ کی تحصیل کوٹ ادو ہے۔ اس لحاظ سے میری مادری زبان سرائیکی ہے۔ میرے والد صاحب محکمہ تعلیم میں ڈی او تھے جبکہ والدہ سیدھی سادی گھریلو خاتون تھیں ۔
$$$123$$$
میرے پانچ بھائی ہیں جن کے ناموں کے پیچھے بھی ایک دلچسپ بات ہے۔ میرے والد صاحب کو نامِ محمدؐ سے اتنی محبت اور عقیدت تھی کہ انہوں نے ہم پانچوں بھائیوں کے نام لفظ ''م'' سے رکھے۔ میں یعنی مکرم، معظم ،منعم ،مہتشم اور متبسم۔ تو ہم پانچوں بھائیوں کے نام کی یہ وجہ ہے ۔
$$$123$$$
بچپن سے ہی مجھے کھوج لگانے اور منفرد چیزوں میں دلچسپی لینے کا شوق تھا۔
$$$123$$$
میں نے بنیادی تعلیم اپنے آبائی علاقے سے حاصل کی تھی پھر اس کے فوراً بعد میں 1982 میں ملتان آ گیا کہ یہ قریب بھی تھا اور ایک مرکزی شہر بھی تھا۔ آٹھویں سے دسویں تک میں پائلٹ سیکنڈری سکول میں پڑھا پھر اس سے آگے کی تعلیم میں نے گورنمنٹ کالج ملتان بوسن روڈ سے حاصل کی ۔ پھر 2006 میں پرسٹن یونیورسٹی سے میں نے فائن آرٹس میں ڈگری لی۔
$$$123$$$
اس زمانے میں ہمارے علاقے میں یہ ایک منفرد ڈگری مانی جاتی تھی کیونکہ اس وقت بھی ڈاکٹری اور انجینیئرنگ کو اہم ڈگری مانا جاتا تھا ۔
$$$123$$$
بچپن سے ہی ایک چھوٹا موٹا آرٹسٹ میرے اندر چھپا بیٹھا تھا اور میں گھر میں بھی آرٹ کے بہت سے کام کرتا تھا۔ پھر میں نے سوچا کہ کیوں ناں اسے پالش کروں۔ اس مقصد کے لیئے میں نے پرسٹن جوائن کی جہاں ''مجسمہ سازی اور سکلپچرز'' میرا بنیادی مضمون تھا پھر اس کے بعد میں نے لکڑی، پتھر، چکنی مٹی اور پلاسٹر آف پیرس پر بھی کافی ہاتھ سیدھا کیا۔ میرے ایک استاد تھے آغا صدف مہدی صاحب جو آج کل بہاولپور ہوتے ہیں، انہوں نے میری صلاحیتوں کو پہچانا اور مجھے خوب پالش کیا۔
$$$123$$$
اس کے علاوہ اس کام کے لیئے میں نے گھر میں بھی ایک چھوٹا سا سٹوڈیا بنایا ہوا تھا، جب ٹائم ملتا تو وہاں کام کرتا تھا اور مٹی سے چیزیں بناتا تھا۔ یہ کام اب بھی کرتا ہوں لیکن بہت کم ،اگرچہ نفاست کچھ کم ہو گئی ہے لیکن اچھا بنا لیتا ہوں۔
$$$123$$$
اس ہنر کو کمرشل طور پر استعمال کرنے کے بارے میں مکرم صاحب نے بتایا کہ بہت سے لوگوں نے مجھے کہا کہ آپ اسے کمرشل سطح تک لے کر جائیں، اس کی نمائشیں وغیرہ کروائیں لیکن میرے پاس اس کا ٹائم نہیں تھا۔
$$$123$$$
میں نے ملتان کی ایک دو نمائشوں میں دوسرے آرٹسٹوں کے ساتھ اپنا کام رکھا تھا جس کو کافی سراہا گیا الحمد لِلہ۔۔۔۔
$$$123$$$
اس بات پر میں نے ان سے یہ گزارش کی کہ آپ اپنا کام کہیں نمائش کے لیئے پیش کریں کہ ایک آرٹسٹ کو کبھی اپنا فن چھوڑنا نہیں چاہیئے۔
$$$123$$$
یہ وہ دور تھا جب خان صاحب ایک سیاح اور بائیکر نہیں بلکہ ایک آرٹسٹ کے طور پر ابھر رہے تھے۔
$$$123$$$
ان کی شخصیت میں جو پہلی چیز نکھر کہ سامنے آئی وہ انکا یہ مجسمہ سازی اور سنگ تراشی کا ہنر تھا۔
$$$123$$$
یہ جان کر ان کے چاہنے والوں کو بھی بہت حیرانی ہو گی کیونکہ ان میں سے اکثر ان کے اس ہنر سے ناواقف ہیں۔
$$$123$$$
اس کے بعد ان کی زندگی کے دوسرے اور سب سے اہم دور کے بارے میں بات چیت شروع ہوئی یعنی سیاحت اور بائیکنگ۔
$$$123$$$
سیاحت کے حوالے سے آپ کا کہنا تھا کہ سیاحت میں بندہ بہت سی چیزیں وقت کے ساتھ ساتھ سیکھتا اور اپناتا ہے لیکن میں یہ کہوں گا کہ میرے اندر بہت سی چیزیں قدرتی طور پر موجود تھیں۔
$$$123$$$
وہ میں نے ایڈاپٹ نہیں کیں۔ بچپن میں جو انگریزی کا پہلا لفظ میں نے سیکھا تھا وہ چھٹی جماعت میں ''ٹورسٹ'' تھا۔ سیاح جو لفط ہے ناں یہ بچپن سے ہی مجھے انسپائر کرتا تھا۔ میں نے اس کی انگلش ڈھونڈی اور یہ لفظ سیکھا۔ میرے والد صاحب بھی ایک سیاح تھے جنہوں نے اپنے زمانے میں انٹرنیشنل ٹور بھی کیئے تھے تو میں ان سے بہت متاثر ہوتا تھا لیکن ہمارے ہاں جس طرح کا ماحول تھا اس میں سیاحت کے مواقع بہت کم تھے اور کوئی رہنمائی کرنے والا بھی نہیں تھا۔
$$$123$$$
یہاں میں آپ کو ایک واقعہ سناتا ہوں ۔ میرے والد صاحب ایجوکیشن ڈیپارٹمنٹ میں تھے۔ ہمارے بچپن میں ایک بار وہ لائبریری کی کچھ کتابیں گھر لائے تو وہ میں نے دیکھیں ان میں سے ایک کتاب جنرل سکاؤٹس کے بارے میں تھی۔ مجھے وہ اتنی اچھی لگی کہ میں نے وہ کتاب چپکہ سے اٹھا لی جس میں کیمپس کی تصاویر مجھے بہت پسند آئیں۔ اس کی ایک زبردست تصویر مجھے اب بھی یاد ہے جس میں سکاؤٹس کو ایسی ندی پار کرنے کا طریقہ بتایا گیا تھا جس کا کوئی راستہ نہیں تھا۔
$$$123$$$
ایسے حالات میں کسی قریبی درخت کو کاٹ کر پل بنانا سکھایا گیا تھا ۔ افسوس کہ آج کل نوجوانوں کو یہ چیزیں نہیں سکھائی جاتیں۔
$$$123$$$
تو وہ کتاب میں نے چھپا لی۔ ایک دو دن بعد ،جب وہ کارٹن والد صاحب نے واپس کرنا تھا تو کتابیں گنتی کی گئیں اور ایک کتاب کم نکلی۔ انہوں نے ہم سب بھائیوں کو بلا لیا اور کہا کہ ایک کتاب کم ہے۔ میں نے اس وقت خوف سے تو ناں بتایا کہ کتاب میرے پاس ہے اور الماری سے نکال کر باہر کہیں رکھ دی کہ کوئی دیکھ کر والد صاحب کو دے دے گا۔
$$$123$$$
ایک دو دن بعد ہی امی نے وہ کتاب دیکھی اور اٹھا کہ والد صاحب کو دے دی۔ غرض تب سے یہ سیاحت اور سکاؤٹنگ میرے خون میں ہیں۔
$$$123$$$
اس چیز کو پھر میں آگے لے کر چلا اور اسکول لائف سے ہی میں نے سکاؤٹنگ شروع کر دی۔ اپنی سکول ٹیم کے ساتھ دو دفعہ میں مری گیا جہاں ہم نے سکاؤٹنگ کی بنیادی باتیں سیکھیں۔ تو میری بنیاد میں سکاؤٹنگ کا بہت بڑا کردار ہے بلکہ میں اب بھی ایک دو سکاؤٹنگ کلبز کا ممبر ہوں۔
$$$123$$$
بہاولپور کے مشہور ایجوکیشنسٹ اور سکاؤٹ میاں نیک اختر نے مجھے ایک بار کہا کہ جو کام اب آپ کر رہے ہیں یہ 80 فیصد سکاؤٹنگ ہی ہے تو آپ سکاؤٹنگ میں کیوں نہیں آتے۔۔۔؟؟
$$$123$$$
تو میں نے انہیں کہا کہ میں تو کب سے ایک کلب بنانے کا سوچ رہا ہوں۔ کراس روٹ کلب کے اندر بھی ہم یہ ایکٹیوٹیز کروا سکتے ہیں۔ سکاؤٹنگ ایک ایسا فورم ہے کہ آپ اس میں اپنے نام کا کلب بنا کہ بھی بہت سے کام کر سکتے ہیں۔
$$$123$$$
میں اس حوالے سے بھی کام کرنے کا سوچ رہا ہوں ۔
$$$123$$$
آپ نے بتایا کہ میں نے گھومنا پھرنا 1987 میں شروع کر دیا تھا اور 1989 میں ایک بڑا ٹور جو میں نے کیا وہ سائیکل پر مظفر گڑھ تا لاہور کا سفر تھا۔ یہ اقبال ڈے کے حوالے سے تھا جس میں چار ہم پانچ سائیکلسٹ شامل تھے۔ اس زمانے کے لحاظ سے یہ مشکل سفر تھا کیونکہ سہولتیں کم ہوتی تھیں ۔ پھر باقاعدہ سیاحت میں نے 2000 کے بعد سے شروع کر دی تھی اور جب میں 10-2009 میں لاہور آیا تو یہاں سے میری بڑی سیاحتی مہمات کا آغاز ہوا۔
$$$123$$$
اپنی منفرد اور بین الاقوامی قسم کی شخصیت اور حلیئے کے بارے میں مکرم صاحب نے ایک مزیدار کہا نی سنائی کہ 2001 سے 2004 کے درمیان اپنے ٹور میں نے تیز کر لیئے اس زمانے میں، میں پروفیشنل سیاحت میں تھا ۔ اِن دنوں ہمارے ٹورز منظم طریقے سےہوا کرتے تھے، میڈیا اور مختلف ادارے بھی شامل ہوتے تھے۔ تو بہت سے بین الاقوامی سیاح بھی آتے اور مجھ سے ملتے تھے۔
$$$123$$$
میں نے انہیں دیکھ کہ کچھ منفرد کرنے کا سوچا اور اپنے حلیئے پر توجہ دی۔ ان دنوں میرے بال بڑے تھے تو میں نے پونی کر لی۔ جب میں گاؤں جاتا تھا تو بڑے بوڑھوں سے اسے چھپانے کے لیئے پی کیپ پہن لیتا تھا۔ اس وقت دیہاتوں میں ٹراؤزر اور پینٹ پہننا بھی معیوب سمجھا جاتا تھا۔
$$$123$$$
یہ 2010 کی بات ہے کہ جب میں لاہور آیا تو مجھے شدید قسم کا ڈینگی ہوا اور کوئی پندرہ دن میں نے بہت اذیت کے گزارے۔
$$$123$$$
ہڈیوں اور جسم میں درد کے ساتھ میرے بال بھی گرنے لگ گئے۔ جب میں کنگھی کرتا تو بال ٹوٹ جاتے۔ پھر جب میں ٹھیک ہوا تو میں نے سوچا کہ میں ٹِنڈ کرواتا ہوں تاکہ اچھے بال نکلیں لیکن اسکے باوجود بال اچھے ناں نکلے تو میں نے ایک فیصلہ کیا کہ اگر میرے اللہ کو میرے بال نہیں پسند تو میں ٹنڈ ہی کیوں نا کروا لوں۔ میں کون ہوتا ہوں اللہ تعالیٰ سے مقابلہ کرنے والا۔
$$$123$$$
تو میں نےٹنڈ کروا لی۔ رہی بات مونچھوں کی تو وہ میری پہلے بھی تھیں پونی کے ساتھ ساتھ ۔فرق یہ ہے کہ اس وقت میری ہلکی داڑھی بھی تھی اور میں ایک آرٹسٹ لگتا تھا اور اب بائیکر لگتا ہوں۔ اب لوگ دیکھ کہ کہتے ہیں کہ میری مشابہت ریسلر ''ہلک ہوگن'' سے ہے۔ ایک اور دلچسپ بات آپ کو بتاؤں کہ جب میں اندرون لاہور یا کہیں اور ٹور پر جاتا ہوں تو لوگ بہت حیران ہوتے ہیں اور مجھے باہر کا بندہ سمجھ کہ تصاویر بنواتے ہیں، لیکن جب مجھے سرائیکی یا اردو بولتے دیکھتے ہیں تو دانتوں تلے انگلیاں دبا لیتے ہیں۔
$$$123$$$
خاندان والوں کے ری ایکشن اور فیملی سپورٹ کے بارے میں بتاتے ہوئے کہا کہ خاندان کے کچھ لوگوں نے تو بہت باتیں کیں کہ یہ ہر وقت باہر رہتا ہے، اِدھر اُدھر نکل جاتا ہے، یہ سب وقت اور پیسے کا ضیاع ہے، کہیں اس کا کوئی معاشقہ نا چل رہا ہو وغیرہ وغیرہ لیکن الحمد للہ میری بیگم اور بچوں نے بہت ساتھ دیا میرا۔ اگرچہ شروع میں وہ بھی اس چیز کے حامی نہیں تھے لیکن جب سے میں نے ٹیلیویژن اور اخبارات میں آنا شروع کیا اور عوامی مقامات پر لوگوں نے مجھے پہچاننا شروع کیا تو بچے بہت خوش ہوئے اور انہوں نے اس بات کو قبول کر لیا۔
$$$123$$$
اب وہ بہت خوش ہوتے ہیں اور اس چیز پر فخر بھی کرتے ہیں۔ میری والدہ اور والد نے بھی اس کو میرا عارضی شوق سمجھ کہ میرے حال پہ چھوڑ دیا تھا لیکن بعد میں اس کو قبول کر لیا۔
$$$123$$$
اب چلتے ہیں بائکنگ اور کراس روٹ کلب کی طرف۔ اس بارے میں بات کرتے ہوے ترین صاحب نے اپنی بہت سی یادیں مجھ سے شیئر کیں۔
$$$123$$$
ان کا کہنا تھا کہ 2009 کے بعد جب میں لاہور آیا تو یہاں بہت مواقع تھے میں بہت لوگوں کو ملا ۔
$$$123$$$
ملتان میں چونکہ مواقع کم تھے تو میری سیاحت کی پیاس لاہور نے بجھائی یہاں۔ بہت سے دوست اور جاننے والے ملے۔ لیکن میں نے یہاں آ کہ دیکھا کہ سیاحت کا کوئی پراپر فورم نہیں ہے دو دو چار چار لوگ اپنا اپنا کام کر رہے تھے۔ پھر میں کچھ دوستوں سے ملا جن میں ایک عاطف زاہد تھے جن سے میری روز سِٹنگ ہوتی تھی۔ تب ہمیں بہت لوگوں کے فون اور میسجز آتے تھے کہ ہم نے ٹور کرنا ہے ہمیں کوئی گائیڈ نہیں کرتا آُپ ہمیں بتائیں۔
$$$123$$$
پھر ایک دن میرے ایک دوست نے مجھے کسی شخص کا ایک میسج فارورڈ کیا کہ
$$$123$$$
''مکرم نوجوانوں کو گائیڈ نہیں کرتا حالانکہ اسے سب پتہ ہوتا ہے''۔ بس یہی کمینٹ اللہ کی طرف سے میرے لیئے لائف چینجنگ بنا ۔ میں نے سوچا کہ واقعی جو کچھ میں نے ڈنڈے اور گالیاں کھا کہ سیکھا ہے وہ نوجوانوں کو آسانی سے سکھایا جائے۔ ان کو ایک پلیٹ فارم پر اکٹھا کیا جائے تو ہم نے ایک فورم بنانے کا سوچا۔
$$$123$$$
تب ہم نے موٹر سائیکل ایسوسی ایشن (میپ) کی بنیاد رکھی 2010 میں ۔پھر ہم نے اور لوگوں کو ساتھ ملایا جن میں ڈاکٹر عمر، اکبر مسعود وغیرہ شامل ہیں۔ تو یوں ہمارا گروپ بنا۔ پہلا ایونٹ ہمارا چھانگا مانگا میں کیمپنگ کا تھا جس میں کافی لوگ شامل ہوئے اور اس ایونٹ نے ٹوارزم کی نرسری کا کام دیا۔ وہاں دو دو، تین تین ہم خیال لوگوں کے گروپ بنے اور پھر یہ سب پھیل گئے۔
$$$123$$$
لیکن آگے چل کہ میپ میں کچھ گندے انڈے آ گئے جن کا سیاحت اور بائیکنگ سے دور دور تک کوئی تعلق نا تھا انہوں نے اس تنظیم کو ہائی جیک کر لیا۔ تنظیم میں دھڑے بن گئے اور لوگوں نے میٹنگ میٹنگ کھیلنا شروع کر دیا تو میں نے لڑائی جھگڑا کرنے اور سیاست کرنے کی بجائے 2013 میں خاموشی سے اس تنظیم سے کنارہ کشی کر لی اور اپنا راستہ بدل لیا تاکہ ہم دنیا کو اپنا اور سیاحت کا بہترین چہرہ دکھائیں ۔
$$$123$$$
پھر دو تین مہینے ہم نے ایک نئی تنظیم پر کام کیا اور 2014 میں ہم نے کراس روٹ کلب کی بنیاد رکھی اور جوہر ٹاؤن لاہور میں واقع گسٹو ریسٹورنٹ پر اسکی لانچنگ تقریب کی جہاں 13 14 دوست موجود تھے۔
$$$123$$$
اس کا لوگو ہمارے دوست فرحان علی نے ڈیزائن کیا اور اس کا نام ہم نے پانچ چھ ناموں میں سے سروے کروا کر چنا۔ اس کا ہم نے منشور بھی بنایا کہ ہم بائیکرز خصوصاً نوجوانوں کو سیاحت کے لیئے ایک پلیٹ فارم مہیا کریں گے۔
$$$123$$$
اس کے تحت پہلے کھاجوٹ میں ہم نے کیمپنگ کی اور اس کے بعد بلوکی اور چھانگا مانگا میں ایک ایک دن کی کیمپنگ کی۔ سب ہم خیال لوگوں کو اکٹھا کیا ۔ تب ہم نے ممبر شپ کا چکر نہیں رکھا تھا۔ لیکن جب لوگ بڑھتے گئے تو ہم نے 2015 میں ممبر شپ اوپن کی اس سے پہلے بس نام تھا ہمارا۔ اور ہم آگے بڑھتے گئے ۔
$$$123$$$
مکرم صاحب کے نزدیک کراس روٹ کلب کا اب تک کا سب سے دلچسپ و یادگار ایونٹ 2018 میں ورلڈ ٹورزم ڈے زیارت، بلوچستان کا ہے۔
$$$123$$$
اس بارے میں بتاتے ہوئے ان کا کہنا تھا کہ میں یادگار سفر پر پوری کتاب لکھ سکتا ہوں۔ اس سفر میں جو ہم پر گزری وہ صرف ہم ہی جانتے ہیں۔
$$$123$$$
سب سے پہلے بائیکرز اور ان کے گھر والوں کے تحفظات کو دور کرنا تھا پھر سیکیورٹی کے مسائل تھے کہ ایک بڑا قافلہ زیارت کی طرف جانا تھا۔ اچھا میں آپ کو بتاؤں کہ ہمارا فورٹ منرو قیام تھا۔ جب ہم وہاں موجود تھے تو مقامی لیویز کے ایس ایچ او نے مجھے کہا کہ ایک دن پہلے لورالائی میں سیکیورٹی فورسز کے 16 آدمیوں کو اغواء کر کے قتل کر دیا گیا ہے تو آپ اپنا یہ سفر فورٹ منرو میں ہی ختم کر دیں ۔
$$$123$$$
 میں نے یہ کہتے ہوئے صاف انکار کر دیا کہ میرے لیئے یہ بہت مشکل ہے کہ میں دور دور سے آئے لوگوں کو زیارت کا کہہ کر لاؤں اور انہیں فورٹ منرو سے واپس بھیج دوں۔ میرے وہاں چھکے چھوٹ گئے تھے۔ اس نے مجھے کہا کہ اگر آپ آگے گئے بھی تو انہوں نے آپ کو لورالوئی کراس نہیں کرنے دینا تو میں نے کہا کہ ہم امن پسند لوگ ہیں اور پاکستان کی سیاحت کا چہرہ ہیں، ہم جائیں گے۔
$$$123$$$
آگے رکھنی چیک پوسٹ پر بھی ہمیں روکا گیا لیکن ہم بڑھتے گئے۔ انہوں نے بھی شاید کہیں یہ سوچا ہوا تھا کہ اگر یہ رک جاتے ہیں تو بہت اچھے ورنہ ان کو کراس کرنے دیں گے اور زبردستی نہیں روکیں گے۔ میں نے یہ سب باتیں کسی کو نہیں بتائیں لیکن میں نے وہاں تقریر کر کہ لوگوں کا مائنڈ بنا دیا تھا کہ شاید دیر ہو جانے پر لورالائی میں ہمیں روکا جائے۔
$$$123$$$
تو ہمیں 3 بجے سے پہلے لورالائی کراس کرنا ہے اب آپ کو سیف اور فاسٹ جانا ہے۔ میں نے انہیں لیٹ ہو جانے کی وجہ بتائی کہ اگر واپس بھیجا تو اس وجہ سے بھیجا جائے گا۔
$$$123$$$
خیر اللہ نے کرم کیا اور ہم خیر خیریت سے لورالائی پہنچ گئے۔ سب لوگوں نے میری دی گئی ہدایات پر پورا پورا عمل کیا۔ وہاں انہوں نے ہمیں تھوڑی دیر ٹھہرایا اور ہائر اتھارٹی سے بات کی چونکہ ہم ٹائم پر پہنچے تھے تو ہمیں آگے جانے دیا حالانکہ ہمارے کچھ دوستوں کی بائیکس بھی خراب ہوئی تھیں۔
$$$123$$$
ہم مختلف ہوٹلوں پر رک کر کھانا کھاتے تھے کیونکہ ایک ہوٹل پر سب لوگوں کا انتظام ممکن نہیں تھا۔ میں یوں کیا کہ تین تین بائیکرز کے گروپ بنا دیئے تھے تو پریشانیاں کم ہو گئیں۔ رکھنی میں جتنے سب سہمے ہوئے تھے آگے چل کر اتنے ہی لوگ آزاد منش اور جوشیلے ہو گئے۔ آرمی کی ایک گاڑی ہمارے آگے اور ایک پیچھے تھی اور ایک ایک چیز کی انفارمیشن ہائی کمان تک جا رہی تھی۔
$$$123$$$
میں آپ کو بتاؤں عظیم کہ بلوچستان کی تاریخ میں اتنا بڑا موٹر سائیکلوں کا قافلہ نہیں گیا تھا جس میں ملتان، کراچی، لاہور، فیصل آباد، بہاولپور، گجرات، پنڈی ،گجرانوالہ، پشاور سمیت کئی شہروں کے بائیکرز تھے ۔ بلوچستان کی تاریخ میں ایک نیا باب رقم ہونے جا رہا تھا۔ گرتے پڑتے ہم شام کو زیارت پہنچے، تب تک اندھیرا ہو چکا تھا۔ ہم نے وہاں کیمپ لگائے اور میلہ سجایا۔
$$$123$$$
زیارت میں جنگل میں منگل کا سا سماں تھا۔ اگلے دن صبح ہم نے اکٹھا ہو کر تقریب شروع کی۔ قومی ترانہ پڑھا اور تصاویر بنوائیں۔ زیارت ریذیڈنسی کو ہم نے ٹیک اوور کر لیا تھا۔ ہر جگہ کلب کی پیلی شرٹس پہنے کراس روٹ کلب کے ہی لوگ تھے۔ تصویر میں آپ دیکھیں تو زیارت ریذیڈنسی کی عمارت پیلی شرٹس والوں سے چھپ گئی تھی۔
$$$123$$$
یہ تصاویر جیسے ہی سوشل میڈیا پر اپلوڈ ہوئیں سیاحت کی دنیا میں ایک بھونچال آگیا۔
$$$123$$$
لوگوں نے زیارت سمیت کنگری، میختر، لورالائی اور دوسرے علاقوں کے خوبصورت مناظر دیکھے تو دنگ رہ گئے۔ بلوچستان کا حسن کھل کہ سامنے آ گیا۔ وہاں زیارت میں ہمارے ایونٹ کے کامیاب اختتام کے بعد مجھے فون پہ فون آنا شروع ہو گئے۔ ایف سی ہیڈ کوارٹر سدرن کمانڈ، جو ہمیں پورے سفر کے دوران مانیٹر کر رہا تھا نے مجھے فون کر کہ بتایا کہ ایونٹ کے فوراً بعد آپ کے کچھ بائیکر چمن پہنچے ہوئے ہیں کوئی خضدار جا رہا ہے، کوئی کوئٹہ، مکران تو کوئی کھوجک ٹنل گھوم رہا ہے۔
$$$123$$$
یقین کریں کہ ہمارا قافلہ پورے بلوچستان میں پھیل گیا اور پورا ہفتہ لوف مختلف علاقون میں گھومے ۔ بلوچستان کا خوف ختم ہو گیا لوگوں میں اور پاکستان کی تاریخ میں یہ پہلی بار تھا۔ ہمارے اسی گروپ کے کچھ لوگ گوادر اور استولا تک بھی گئے۔
$$$123$$$
اسی طرح واپسی پر کوئی سکھر سے گیا کوئی ژوب کے راستے ڈیرہ اسمٰعیل خان سے تو کوئی فورٹ منروکے راستے سے۔
$$$123$$$
آرمی، حکومت اور میڈیا سب نے ہمارے اس کامیاب ایونٹ کو بہت سراہا۔ جب گوادر، ژوب، سبی وغیرہ کی تصاویر سوشل میڈیا پر پہنچیں تو لوگ اش اش کر اٹھے۔ جو لوگ نہیں جا سکے انہوں نے پھر بہت افسوس بھی کیا۔
$$$123$$$
اسی طرح اگر میں کراس روٹ کلب کی اہم ترین کامیابی کا ذکر کروں تو وہ لاہور تا تہران ریلی ہو گی جس کو ہم نے''یارِ من ایران'' کا نام دیا تھا۔
$$$123$$$
2019 کے اختتام پر ہم نے ایران جانے کا پلان بنایا اور اس کو کامیابی سے پائہ تکمیل تک پہنچایا۔ میں اس کا بھی ایک یادگار واقعہ سب سے شیئر کرنا چاہوں گا کہ جب ہم دالبندین، جو کوئٹہ اور تفتان کے بیچ میں ہے، سے نکلے تو راستے میں ریت کا طوفان آ گیا۔ آرمی کے دو ڈالے ہمارے ساتھ تھے کیونکہ یہ ٹور بلوچستان کی تاریخ کا اہم ٹور تھا جب پاکستان کے 16 بائیکر پہلی بار بزریعہ سڑک ایران جا رہے ہیں ۔
$$$123$$$
بقول ایک صوبیدار کے ( جو ہمارے قافلے کیساتھ چل رہا تھا) کہ پچھلے بائیس سال میں اس نے ایسا ریت کا طوفان نہیں دیکھا تھا۔ تقریباً کوئی 250 کلومیٹر تک یہ طوفان ہمارے ساتھ رہا۔ بائیکرز کے کپڑے، ہیلمٹ، کیمرے، بائیک کے لیور سب خراب ہو گئے۔ ان میں ریت گھس گئی۔ یہ طوفان اتنا شدید تھا کہ ہم نے 20 سے اوپر سپیڈ نہیں بڑھائی اور ہم ایک کنارے پر بائیک چلاتے تو ہوا ہمیں دوسرے کنارے تک لا کہ نیچے صحرا میں دھکیل دیتی اور آرمی کے لوگ ( جن کا میں نہایت مشکور ہوں) ہماری مدد کرتے اور واپس سڑک پر لاتے۔
$$$123$$$
اسی جگہ جب ہمارا پانی کا ذخیزہ ختم ہوا تو ہم نے آرمی سے پانی لے کر پیا۔ پھر جب انکا پانی بھی ختم ہو گیا تو آرمی کی ایک اور گاڑی تفتان بارڈر سے پانی کا کولر لے کر آئی اور ہم تفتان بارڈر تک پہنچے۔ روڈ یہ سارا بہت زبردست تھا۔ اس ریلی کو ایران میں ہاتھوں ہاتھ لیا گیا۔ پاکستان میں ''خانہ فرہنگ ایران'' نے بھی بہت تعاون کیا جس کے لیئے میں ان کے سفیر کا بھی شکر گزار ہوں۔
$$$123$$$
وہاں ہم نے 14 اگست کو پاکستان کا جھنڈا لہرایا اور اپنی کامیابی کا جشن منایا۔
$$$123$$$
اس کے علاوہ ہم کراس روٹ کلب کے پلیٹ فارم سے بہت سے چھوٹے بڑے ایونٹس اور ٹورز کر چکے ہیں۔ پبی میں کیمپنگ، پورے کوہِ سلیمان میں متعدد بائیک ریلیاں ، ملتان، ڈیرہ غازی خان اور گوجرانوالہ میں تاریخی فوٹو واکس، چولستان جیپ ریلی کے سالانہ ٹور اور سالانہ ورلڈ ٹورزم ڈے کے ٹور شامل ہیں۔
$$$123$$$
اس کے علاوہ ہم ایک اور اہم کام کرنے جا رہے ہیں جس کی منصوبہ بندی ابھی جاری ہے۔ پاکستان سے بائیکرز کا پہلا گروپ براستہ ایران اور متحدہ عرب امارات،عمرہ کی ادائیگی کے لیئے سعودیہ عرب جائے گا۔ کام مشکل ہے لیکن آپ سب کی دعاؤں سے ہو جائے گا ان شاٰء اللہ۔
$$$123$$$
پھر اپنے پسندیدہ ترین سیاحتی مقام کے بارے میں بتاتے ہوئے خان صاحب کا کہنا تھا کہ پورے سیارے پر پاکستان ایک منفرد اور حسین ملک ہے جہاں کا ہر خطہ اپنی مثال آپ ہے۔
$$$123$$$
اس ملک پر اللہ تعالی کا خصوصی کرم ہے۔ میں نے 16 ملک گھومے پھرے لیکن یہ بہت خاص ہے۔ پاکستان میں مجھے خوبصورتی میں سوات اور چترال بہت پسند ہیں۔ سوست کے آس پاس کی جگہ اور نیلم ویلی بھی پسند ہے لیکن سب سے زیادہ ذاتی طور پر مجھے صحرائے چولستان پسند ہے اور میں وہاں بار بار گیا ہوں ۔ یہاں کی تاریخی جگہیں مجھے بہت لبھاتی ہیں۔ صحرا کے دل میں مجھے رات گزارنے کا مزہ آتا ہے ۔
$$$123$$$
بات کی جائے اگر بیرون ملک کی تو مجھے ویت نام بہت پسند ہے۔ وہاں کے لوگ وہاں کی خوبصورت کمال ہے۔ اس کے علاوہ میں نے روس، بنگلہ دیش، سری لنکا، ملائیشیا، سنگاپور، آزربائیجان،ایران اور سعودی عرب بھی دیکھ رکھے ہیں ۔
$$$123$$$
پنجاب خصوصاً وسیب میں سیاحت کے فروغ کے بارے میں آُپ کا کہنا تھا کہ یہ مستقبل میں سیاحت کا مرکز ہے۔ جنوبی پنجاب ایک منفرد علاقہ ہے جو پورے پاکستان میں نہیں ملے گا۔
$$$123$$$
اس میں صحرا ہے جِسے ہم قلعوں کی زمین کہہ سکتے ہیں، جہاں ایک علاقے میں سب سے زیادہ قلعے موجود ہیں۔ اسی طرح یہی خطہ محلات کی سرزمین بھی کہلاتا ہے جہاں چھوٹے بڑے کئی شاہی محلات موجود ہیں ۔ فورٹ منرو، اناری ہِل اور ماڑی جیسے ٹھنڈے علاقے، کوہ سلیمان کے دلکش پہاڑ، دریائے سندھ کا جوبن غرض یہاں بہت کچھ ہے جو آپ کو اپنی جانب مائل کرتا ہے۔
$$$123$$$
وسیب کا لینڈ اسکیپ ، یہاں کی ثقافت، یہاں کے کھانے، یہاں کا طرز تعمیر، یہاں کے لوگ سب بہت منفرد ہیں جنہیں ابھی اور کھوجنا باقی ہے۔ سیاحت کے حوالے سے یہ بہت اہم ہے۔ ملتان ہزاروں سال قدیم شہر ہے جہاں کئی اولیاء اللہ کے مقبرے موجود ہیں اسی طرح اوچ شریف بھی بہت قدیم ہے۔ یہ خطہ میلوں اور عرسوں کے حوالے سے بھی شہرت رکھتا ہے۔ اس خطے کو ہم نے وہاں کی مشہور سیاحتی تنظیم ''وسیب ایکسپلورر'' کی مدد سے دریافت کیا ہے اور نئی نئی جگہیں اور چیزیں ڈھونڈٰی ہیں۔
$$$123$$$
اس تنظیم کی بہت خدمات ہیں کہ وسیب ایکسلورر نے ہی حکومت کی توجہ ان علاقوں کی جانب دلائی ہے۔ اور ہمارے کراس روٹ کلب کا لاہور کے بعد سب سے مضبوط چیپٹر ملتان اور ڈیرہ غازی خان کا ہے۔
$$$123$$$
سیاحت کے بعد ہم نے مکرم ترین صاحب سے انکی سماجی خدمات کے بارے میں پوچھا تو انہوں نے اپنی تنظیم ''ہمسایہ فوڈ بینک'' کے بارے میں تفصیلی معلومات فراہم کیں۔
$$$123$$$
ہمسایہ نام کی وجہ یہ بتائی کہ ہم نے پہلے سپر سٹورز کی ایک چین بنانے کا سوچا تھا جو چوبیس گھنٹے چلیں گے اور ان کا نام ہمسایہ ہو گا کیونکہ آپ کا ہمسایہ 24 گھنٹے آپ کے لیئے موجود ہوتا ہےکسی بھی گھر میں کچھ ختم ہو جائے تو ایمرجنسی میں ہمسائے کا ہی دروازہ کھٹکھٹایا جاتا ہے، آپ دن رات کسی بھی پہر اس سے نمک مرچ، چینی وغیرہ مانگ سکتے ہیں۔
$$$123$$$
تو اس بنیاد پر ہم نے یہ نام سوچا اور اسی کو رجسٹر بھی کروا لیا۔ کسی وجہ سے سپر سٹور تو ناں بن سکا لیکن ہم نے یہ فوڈ بینک بنا لیا اور اس کا نام ہمسایہ فوڈ بینک رکھ دیا۔
$$$123$$$
اسکی شروعات ایسے ہوئی کہ چھ سات سال پہلے ہم نے کچھ بچوں کو تعلیم کے حوالے سے مالی مدد فراہم کی اور ڈیڑھ دو سال کرتے رہے۔ پھر میرے بھائی منعم خان نے کہا کہ انسان کے لیئے تعلیم سے زیادہ اہم کھانا ہے۔
$$$123$$$
تو ہمیں لوگوں کو کھانا فراہم کرنا چاہیئے کہ پیٹ بھرا ہو گا تو بقیہ کام ہوں گے۔
$$$123$$$
ہم نے پھر اپنا کام تین مختلف جگہوں پر دسترخوان لگانے سے شروع کیا۔
$$$123$$$
ایک ٹھوکر اور باقی دو جوہر ٹاؤں کے مختلف علاقوں میں۔ لیکن ایک دن میں ایک جگہ سے گزرا تو وہاں لوگوں کی لمبی لائن دیکھی جو کسی دسترخوان پر کھانا کھانے والوں کی تھی۔ لوگ کھانے کے انتظار میں روڈ تک آئے ہوئے تھے۔
$$$123$$$
میں نے جب ان کی تصویر بنانا چاہی تو بہت سے لوگوں نے منہ پھیر لیا حالانکہ پاکستان میں لوگ خوشی سے تصویر بنواتے ہیں۔ بس یہی دیکھ کہ مجھے احساس ہوا کہ لوگ اپنے بھرم، اپنی انا کو عزیز رکھتے ہیں۔ تب ہم نے یوں کیا کہ کھانا پکا کر کیری ڈبے میں ڈالا اور لوگوں کو ان کے گھروں تک پہنچانا شروع کر دیا تاکہ ان لمبی لائنوں سے لوگوں کو نجات ملے ،سب کا بھرم بھی رہ جائے اور خواتین کو بھی کھانا لینے کا برابر موقع ملے جو اکثر دسترخوانوں پر نہیں آتی تھیں۔
$$$123$$$
یہ کام ہم نے 30 بیوہ خواتین سے شروع کیا تھا اور ما شاء اللہ اب ہم کوئی 520 لوگوں کو ایک وقت کا پکا ہوا کھانا ان کے دروازے تک پہنچا رہے ہیں اور آگے اس میں اور اضافہ متوقع ہے۔ایک اور بات بتاتا چلوں کہ اللہ کے فضل سے ہم نے ابھی تک اس کام کے لیئے کسی سے امداد نہیں مانگی۔ ہمارا ڈسٹری بیوشن کا بزنس ہے اور دیسی فارمولے کے تحت ہم تین روپے ہر کارٹن پر الگ کر لیتے ہیں۔
$$$123$$$
ہر مہینے کے اختتام پر ہم اپنی سیل دیکھ لیتے ہیں اور اس حساب سے پیسے الگ کر کہ ہمسایہ فوڈ بینک کے اکاؤنٹ میں جمع ہو جاتی ہے۔ یقین مانیں جب سے یہ کام شروع کیا ہے اللہ پاک نے روزی میں بھی بہت برکت دی ہے اور حیران کن طور پر ہمیں بہت سی ڈسٹری بیوشنز اور ملی ہیں۔ یہ سب میرے رب کے کام ہیں۔
$$$123$$$
اس کام کے لیئے ہم سب سے پہلے مستحق خاندان کا ڈیٹا اکٹھا کرتے ہیں اور میں بزاتِ خود وہاں جا کر اس چیز کو کنفرم کرتا ہوں اور پھر ہم ان کا کھانا لگا دیتے ہیں اور ہماری گاڑی جا کر وہاں تک پہنچا آتی ہے۔
$$$123$$$
اور ہم کوشش کرتے ہیں کہ وہیں آس پاس کے علاقے میں ہمیں اور بھی لوگ مل جائیں تاکہ گاڑی ایک ہی وقت میں زیادہ سے زیادہ لوگوں کو کھانا فراہم کر سکے۔ فوڈ بینک کے لیئے سامان کی خریداری میں خود جا کہ کرتا ہوں اور اس کے علاوہ ہم نے ایک کک اور کھانا بانٹنے کے لیئے دو بندے اور رکھے ہیں جو ہماری ہر کام میں مدد کرتے ہیں اور یہ کام چلتا رہتا ہے ۔
$$$123$$$
میرے آخری سوال کہ زندگی میں جتنے بھی ایوارڈ ملے ہیں ان میں سب سے زیادہ خوشی کس کے ملنے پر ہوئی؟؟ کا مکرم صاحب نے جواب دیا کہ میرے لیئے دنیاوی ایوارڈز کی زیادہ اہمیت نہیں ہے میں دل سے بتاؤں تو دوستوں کی محبت، پوری دنیا میں مجھے جاننے والے لوگوں کا پیار اور اپنائیت ہی میرے لئے سب سے بڑا ایوارڈ ہے۔ اور میں اس حوالے سے خود کو بہت امیر سمجھتا ہوں۔
$$$123$$$
اس کی پیچھے وہ محبت ہے جو میں لوگوں سے کرتا ہوں۔ میں ہمیشہ جوڑنے کا کام کرتا ہوں توڑنے کا نہیں کرتا۔ میرے پاس آج کل دنیا بھر سے سیاح آتے ہیں۔ کرونا کے دنوں میں بھی میرے پاس سیاحوں کی 4 گاڑیاں پھنس گئیں جن میں 3 جوڑے اور دو بھائی سوار ہو کر پاکستان آئے تھے ۔ ٹوٹل آٹھ لوگ میرے پاس یہاں رہے اور میں نے ان کی مہمان نوازی کی، اس بات کی مجھے بہت خوشی ہے۔
$$$123$$$
اپنے مستقبل کے منصوبوں کے بارے میں بتایا کہ میرا ارادہ پاکستان چین دوستی پر ایک بڑا ایونٹ کروانے کا ہے ساتھ ہی بلوچستان کے مختلف سیاحتی و تاریخی مقامات کو دنیا کے سامنے لانے کا عزم بھی کیا ہے۔ کوئٹہ میں آل پاکستان ٹورسٹ کی میٹنگ کرنے کا ارادہ ہے جو ان شاء اللہ پاکستان کا سب سے بڑا میٹ اپ ہو گا۔
$$$123$$$
اس دعا کے ساتھ میں نے ان سے رخصت چاہی کہ اللہ پاک ان کی تمام نیک خواہشات کو پورا کرے اور سیاحت کے میدان میں انکو اور کامیابیاں عطا فرمائے۔آمین ۔
$$$123$$$
عصمت اللہ شاہ مشوانی
$$$123$$$
نقیب الاشراف میر سید ثاقب عماد مشوانی